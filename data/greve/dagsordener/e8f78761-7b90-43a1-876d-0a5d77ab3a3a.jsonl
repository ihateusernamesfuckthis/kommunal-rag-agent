{"document_id": "e8f78761-7b90-43a1-876d-0a5d77ab3a3a", "committee": "Byråd 2022-2025", "meeting_date": "2022-03-07T19:00:00+01:00", "section_type": "html_fragment", "section_title": "Godkendelse af dagsorden", "case_number": "21-014420", "agenda_index": 0, "text": "Beslutning Dagsordenen blev godkendt. Fraværende: Liselott Blixt, Brigitte Klintskov Jerkel Fremstilling Sagsprocedure Byrådet. Resume Godkendelse af dagsorden for mødet den 7. marts 2022. Indstilling Center for Politik, Organisation & Borgerbetjening indstiller at dagsordenen godkendes.", "source_path": "data/greve/raw_dagsordener/Byråd 2022-2025_2022-03-07T19:00:00+01:00_e8f78761-7b90-43a1-876d-0a5d77ab3a3a.json"}
{"document_id": "e8f78761-7b90-43a1-876d-0a5d77ab3a3a", "committee": "Byråd 2022-2025", "meeting_date": "2022-03-07T19:00:00+01:00", "section_type": "html_fragment", "section_title": "Temamøde om en fælles vision for Greve Kommune", "case_number": "22-002734", "agenda_index": 1, "text": "Beslutning Temamødet blev holdt. Fraværende: Brigitte Klintskov Jerkel, Liselott Blixt Fremstilling Sagsprocedure Byrådet. Resume På temamødet gennemgås arbejdet og hovedkonklusionerne fra budget- og visionsseminar afholdt den 4. og 5. marts 2022. Indstilling Der skal ikke træffes beslutning på temamødet. Temamødet skal bruges til orientering, drøftelse og dialog. Sagsbeskrivelse På temamødet gensøges byrådets arbejde og hovedkonklusioner fra budget- og visionsseminaret afholdt den 4. og 5. marts 2022. Drøftelserne skal danne grundlag for, at Byrådet ved sit møde den 4. april er klar til at godkende en fælles vision for Greve Kommune. Der er ikke bilag til sagen, men materialet fra budget- og visionsseminaret kan medbringes til temamødet. Økonomiske konsekvenser Sagen har ingen økonomiske konsekvenser. Tidsplan Der er planlagt følgende: Godkendelse af en fælles vision for Greve Kommune ved Byrådets møde d. 4. april 2022.", "source_path": "data/greve/raw_dagsordener/Byråd 2022-2025_2022-03-07T19:00:00+01:00_e8f78761-7b90-43a1-876d-0a5d77ab3a3a.json"}
{"document_id": "e8f78761-7b90-43a1-876d-0a5d77ab3a3a", "committee": "Byråd 2022-2025", "meeting_date": "2022-03-07T19:00:00+01:00", "section_type": "html_fragment", "section_title": "Temamøde om foranalyser på Arenaskolen og Krogårdskolen", "case_number": "22-002231", "agenda_index": 2, "text": "Beslutning Temamødet blev holdt. Fraværende: Liselott Blixt, Brigitte Klintskov Jerkel Fremstilling Sagsprocedure Byrådet. Resume Med baggrund i godkendelse af rapport om budgetanalyse om bygningsoptimering den 17. maj 2021, er Byrådet inviteret til temamøde den 7. marts 2022 om scenarier og mulighedsstudier for renovering af Arenaskolen og Krogårdskolen. Indstilling Der skal ikke træffes beslutning på temamødet. Temamødet bruges til orientering, drøftelse og dialog. Sagsbeskrivelse Byrådet godkendte den 17. maj 2021 (sag nr. 31) en rapport om budgetanalyse om bygningsoptimering - under overskriften ”Det sammenhængende børneliv”. Som led i beslutningen vedtog Byrådet bl.a. en rækkefølgeplan for scenarier og foranalyser på de skoler, som er i den mest kritiske vedligeholdelsestilstand. På den baggrund afsatte Byrådet midler på budget 2022 til foranalyser af Arenaskolen og Krogårdskolen - budgetanalysens scenarie A, som er vedlagt sagen. Da bygningsoptimering og skolerenoveringer er en stor tværgående udfordring og indsats for kommunen, er hele Byrådet inviteret til temamøde den 7. marts 2022. Formålet med temamødet er at præsentere grundlag, principper og scenarier for renovering og ombygning af de to skoler og hvad Byrådet kan forvente at modtage, når resultat af analyserne fremlægges for udvalgene i maj/juni 2022. I foranalyserne udarbejdes mulighedsstudier, hvor de foreslåede scenarievariationer undersøges på tre anlægsøkonomiske niveauer: basis, minimum og maksimum, som også beskrevet i budgetanalysen. Der indgår en række fokusområder i analyserne, som administrationen vil redegøre nærmere for på temamødet. Følgende punkter vil indgå i oplægget: Baggrund for og introduktion til budgetanalysen - herunder efterslæb på bygningsvedligehold, scenarier og rækkefølgeplan for renovering af skolerne Ejendomsstrategi og Kloge m2 – fleksibel indretning og optimering af lokaleudnyttelse ved renovering af skolerne Renoveringsomkostninger contra pris på nybyg Kapacitet og prognoser Specialklasserækken (S-klasserne) på Arenaskolen - kapacitetsbehov og løsningsmuligheder Pædagogiske visioner og behov - understøttes af de fysiske rammer på skolerne Energirenovering - indgår i analyserne og i beregninger af anlægsøkonomi Kultur- og fritidsområdet - mulighederne for at styrke foreningslivet og for at nye faciliteter på skolerne også kan benyttes af fritidsbrugere, herunder skolernes halkapacitet Faglokaler - behov og muligheder for opgradering Arenaskolen - mulighederne for at en renovering kan understøtte det igangsatte projekt om tryghed i Greve Nord og synergi med byudvikling af Hundige Strandby Proces for foranalyserne - herunder for brugerinddragelse Der vil være mulighed for at stille spørgsmål og kommentere på administrationens oplæg mhp. det videre arbejde med foranalyserne, frem mod temamøde for Byrådet den 23. maj 2022. Økonomiske konsekvenser Sagen har ingen økonomiske konsekvenser.", "source_path": "data/greve/raw_dagsordener/Byråd 2022-2025_2022-03-07T19:00:00+01:00_e8f78761-7b90-43a1-876d-0a5d77ab3a3a.json"}
{"document_id": "e8f78761-7b90-43a1-876d-0a5d77ab3a3a", "committee": "Byråd 2022-2025", "meeting_date": "2022-03-07T19:00:00+01:00", "section_type": "html_fragment", "section_title": "Temamøde om arbejdet med kodeks for evt. livestreaming af byrådsmøder", "case_number": "21-003118", "agenda_index": 3, "text": "Beslutning Temamødet blev holdt. Fraværende: Liselott Blixt, Brigitte Klintskov Jerkel Fremstilling Sagsprocedure Byrådet. Resume Der afholdes temamøde med henblik på, at byrådet drøfter indhold af kodeks for evt. livestreaming af byrådsmøder. Indstilling Der skal ikke træffes beslutning på temamødet. Temamødet skal bruges til orientering, drøftelse og dialog. Sagsbeskrivelse Byrådet besluttede på møde den 31. januar 2022, at der forud for eventuel indførelse af livestreaming af byrådsmøderne udarbejdes et kodeks. Et kodeks vil f.eks. kunne indeholde retningslinjer vedr. taletid til byrådsmedlemmerne og brug af evt. afstemningsmodul. Spørgsmål til byrådets drøftelse kan derfor f.eks. være: Skal der være taletidsregler? I givet fald - hvad skal formålet med reglerne være? Skal kommunen bruge kommune-tvs modul til afstemninger, sådan at seerne tydeligt kan se, hvem der stemmer hvad? Skal der være andre retningslinjer for byrådsmøderne? Den tekniske løsning til livestreaming kan leveres af Kommune-tv, der er en del af firmaet digicast med spidskompetencer indenfor video på nettet. Kommune-tv laver i dag livestreaming løsninger for en række danske kommuner. I tillæg til livestreaming kan firmaet tilknytte tekniske faciliteter til løsningen i forhold til f.eks. styring af taletid, afstemningsmodel og andre ting efter Byrådets ønsker. Økonomiske konsekvenser Der er af det tidligere byråd afsat midler i budgettet for 2022 til gennemførelse af løsning fra Kommune-tv (300.000 kr. til etablering og 140.000 til årlig drift). Tidsplan Kommune-tv vil kunne levere den tekniske løsning få uger efter at byrådet har fastlagt indhold af den ønskede løsning. Når byrådet har drøftet indholdet af et kodeks, vil administrationen fremlægge et oplæg til kodeks og gennemførelse af livestreaming på et af de kommende byrådsmøde.", "source_path": "data/greve/raw_dagsordener/Byråd 2022-2025_2022-03-07T19:00:00+01:00_e8f78761-7b90-43a1-876d-0a5d77ab3a3a.json"}
{"document_id": "e8f78761-7b90-43a1-876d-0a5d77ab3a3a", "committee": "Byråd 2022-2025", "meeting_date": "2022-03-07T19:00:00+01:00", "section_type": "html_fragment", "section_title": "Program for byrådsmødet", "case_number": "21-014419", "agenda_index": 4, "text": "Beslutning Programmet blev godkendt. Fraværende: Brigitte Klintskov Jerkel, Liselott Blixt Fremstilling Program for byrådsmødet: Kl. 17.30 Lukket byrådsmøde. Kl. 19.00 Åbent byrådsmøde.", "source_path": "data/greve/raw_dagsordener/Byråd 2022-2025_2022-03-07T19:00:00+01:00_e8f78761-7b90-43a1-876d-0a5d77ab3a3a.json"}
{"document_id": "e8f78761-7b90-43a1-876d-0a5d77ab3a3a", "committee": "Byråd 2022-2025", "meeting_date": "2022-03-07T19:00:00+01:00", "section_type": "html_fragment", "section_title": "Lukket: Orientering", "case_number": "21-013720", "agenda_index": 5, "text": "Orienteringerne blev taget til efterretning. Yderligere besluttede byrådet, at der fremadrettet synges, når den åbne del af byrådsmødet starter. Borgmesteren orienterede om, at Beredskab 4K har besluttet at donere i alt 20 branddragter og et antal brandhjelme til Ukraine. Orienteringerne blev taget til efterretning. Brev fra Indenrigs- og Boligministeren om investeringer i russiske værdipapirer er vedlagt. Fraværende: Brigitte Klintskov Jerkel, Liselott Blixt", "source_path": "data/greve/raw_dagsordener/Byråd 2022-2025_2022-03-07T19:00:00+01:00_e8f78761-7b90-43a1-876d-0a5d77ab3a3a.json"}
{"document_id": "e8f78761-7b90-43a1-876d-0a5d77ab3a3a", "committee": "Byråd 2022-2025", "meeting_date": "2022-03-07T19:00:00+01:00", "section_type": "html_fragment", "section_title": "Lukket: Orientering fra administrationen", "case_number": "21-013712", "agenda_index": 6, "text": "Orienteringen blev taget til efterretning. Yderligere orienterede administrationen om igangsatte initiativer i forhold til at modtage ukrainske flygtninge i Greve Kommune. Der er vedlagt et notat om investeringer og indkøb vedr. Rusland. Endelig oplyste administrationen, at der er påbegyndt forberedelser af folkeafstemningen den 1. juni 2022 om det danske forsvarsforbehold. Orienteringerne blev taget til efterretning. Fraværende: Liselott Blixt, Brigitte Klintskov Jerkel", "source_path": "data/greve/raw_dagsordener/Byråd 2022-2025_2022-03-07T19:00:00+01:00_e8f78761-7b90-43a1-876d-0a5d77ab3a3a.json"}
{"document_id": "e8f78761-7b90-43a1-876d-0a5d77ab3a3a", "committee": "Byråd 2022-2025", "meeting_date": "2022-03-07T19:00:00+01:00", "section_type": "html_fragment", "section_title": "Lukket: Pendlerparkering på Waves", "case_number": "20-055104K", "agenda_index": 7, "text": "Byrådet godkendte Økonomiudvalgets indstilling . Fraværende: Liselott Blixt, Brigitte Klintskov Jerkel", "source_path": "data/greve/raw_dagsordener/Byråd 2022-2025_2022-03-07T19:00:00+01:00_e8f78761-7b90-43a1-876d-0a5d77ab3a3a.json"}
{"document_id": "e8f78761-7b90-43a1-876d-0a5d77ab3a3a", "committee": "Byråd 2022-2025", "meeting_date": "2022-03-07T19:00:00+01:00", "section_type": "html_fragment", "section_title": "Lukket: Bemyndigelse til salg af matr. 7hy til nabogrund", "case_number": "21-014247", "agenda_index": 8, "text": "Byrådet godkendte Økonomiudvalgets indstilling. Fraværende: Brigitte Klintskov Jerkel, Liselott Blixt", "source_path": "data/greve/raw_dagsordener/Byråd 2022-2025_2022-03-07T19:00:00+01:00_e8f78761-7b90-43a1-876d-0a5d77ab3a3a.json"}
{"document_id": "e8f78761-7b90-43a1-876d-0a5d77ab3a3a", "committee": "Byråd 2022-2025", "meeting_date": "2022-03-07T19:00:00+01:00", "section_type": "html_fragment", "section_title": "Lukket: Økonomisk ramme for udbud af driftskontrakt", "case_number": "22-000204", "agenda_index": 9, "text": "Byrådet godkendte Økonomiudvalgets indstilling. (A), (Ø) og (F) stemte imod med bemærkning om, at opgaven ønskes løst kommunalt. Fraværende: Liselott Blixt, Brigitte Klintskov Jerkel", "source_path": "data/greve/raw_dagsordener/Byråd 2022-2025_2022-03-07T19:00:00+01:00_e8f78761-7b90-43a1-876d-0a5d77ab3a3a.json"}
{"document_id": "e8f78761-7b90-43a1-876d-0a5d77ab3a3a", "committee": "Byråd 2022-2025", "meeting_date": "2022-03-07T19:00:00+01:00", "section_type": "html_fragment", "section_title": "Spørgetid", "case_number": "21-014418", "agenda_index": 10, "text": "Beslutning Byrådet besvarede spørgsmålene fra borgerne. Fraværende: Brigitte Klintskov Jerkel, Liselott Blixt Fremstilling Sagsprocedure Byrådet. Sagsbeskrivelse Jævnfør regulativ for spørgetid, er der mulighed for, at borgere i Greve Kommune kan stille spørgsmål til Byrådet inden Byrådets ordinære møde. Der er afsat en halv time til spørgetid og svar. Spørgsmål kan stilles mundtligt eller skriftligt. Skriftlige spørgsmål skal være Byrådet i hænde senest mandag ugen før spørgetiden. I spørgetiden besvares skriftlige spørgsmål først. Spørgsmål skal vedrøre kommunale forhold i Greve Kommune og have almen interesse for kommunens borgere. Borgmesteren leder spørgetiden. Eventuelt ubesvarede spørgsmål bliver besvaret skriftligt senest otte dage efter.", "source_path": "data/greve/raw_dagsordener/Byråd 2022-2025_2022-03-07T19:00:00+01:00_e8f78761-7b90-43a1-876d-0a5d77ab3a3a.json"}
{"document_id": "e8f78761-7b90-43a1-876d-0a5d77ab3a3a", "committee": "Byråd 2022-2025", "meeting_date": "2022-03-07T19:00:00+01:00", "section_type": "html_fragment", "section_title": "Borgmesteren orienterer", "case_number": "21-013721", "agenda_index": 11, "text": "Beslutning Orienteringerne blev taget til efterretning. Yderligere orienterede borgmesteren om igangsatte initiativer i forhold til at modtage ukrainske flygtninge i Greve Kommune. Orienteringen blev taget til efterretning. Fraværende: Liselott Blixt, Brigitte Klintskov Jerkel Fremstilling Sagsprocedure Byrådet. Indstilling Center for Politik, Organisation & Borgerbetjening indstiller at orienteringerne tages til efterretning. Sagsbeskrivelse - Borgmesteren orienterer om: - Nyhedsbrev fra Spejdernes Lejr, januar 2022. - Nyhedsbrev fra Spejdernes Lejr, februar 2022. - Underskrevet medlemsaftale med G21. - Henvendelse til Greve Byråd om corona", "source_path": "data/greve/raw_dagsordener/Byråd 2022-2025_2022-03-07T19:00:00+01:00_e8f78761-7b90-43a1-876d-0a5d77ab3a3a.json"}
{"document_id": "e8f78761-7b90-43a1-876d-0a5d77ab3a3a", "committee": "Byråd 2022-2025", "meeting_date": "2022-03-07T19:00:00+01:00", "section_type": "html_fragment", "section_title": "Initiativretsforslag fra Socialistisk Folkeparti om skattely kommune", "case_number": "22-003147", "agenda_index": 12, "text": "Beslutning Med stemmerne 11 for og 8 imod besluttede byrådet ikke at sende forslaget til realitetsbehandling. (V), (D) og (C) ønskede ikke at sende forslaget til realitetsbehandling. (F), (A) og (Ø) ønskede at sende forslaget til realitetsbehandling. Fraværende: Liselott Blixt, Brigitte Klintskov Jerkel Fremstilling Sagsprocedure Byrådet. Resume Socialistisk Folkeparti (SF) har stillet forslag om Greve Kommune skal være medunderskrivere af Oxfam IBIS' Charter for skattelyfri kommuner. Sagen forelægges Byrådet i henhold til Styrelsesloven § 11 og Forretningsordenen § 3 om Byrådsmedlemmers initiativret. Indstilling Center for Politik, Organisation & Borgerbetjening indstiller at Byrådet drøfter om det fremsatte initiativretsforslag skal realitetsbehandles. Sagsbeskrivelse Efter Kommunestyrelseslovens § 11 og Forretningsordenen § 3 - den såkaldte initiativret - kan et hvert medlem af Byrådet indbringe ethvert spørgsmål om kommuners anliggender for Byrådet samt fremsætte forslag til beslutning herom. Socialistisk Folkeparti (SF) har spurgt ind til hvordan det forholder sig i Greve Kommune ift. at blive skattelyfri kommune og om det er noget, der tidligere er gjort sig tanker omkring. Socialistisk Folkeparti har stillet forslag om at Greve Kommune skal være medunderskrivere af Oxfam IBIS' Charter for skattelyfri kommuner. Der henvises i øvrigt til initiativretsforslaget som er vedlagt Lovgrundlag Kommunestyrelsesloven § 11 og Forretningsordenen § 3. Økonomiske konsekvenser Sagen har ingen økonomiske konsekvenser.", "source_path": "data/greve/raw_dagsordener/Byråd 2022-2025_2022-03-07T19:00:00+01:00_e8f78761-7b90-43a1-876d-0a5d77ab3a3a.json"}
{"document_id": "e8f78761-7b90-43a1-876d-0a5d77ab3a3a", "committee": "Byråd 2022-2025", "meeting_date": "2022-03-07T19:00:00+01:00", "section_type": "html_fragment", "section_title": "Kommunal lånegaranti Greve Fjernvarme", "case_number": "19-024265K", "agenda_index": 13, "text": "Beslutning Byrådet godkendte Økonomiudvalgets indstilling. Fraværende: Liselott Blixt, Brigitte Klintskov Jerkel Fremstilling Sagsprocedure Økonomiudvalget og Byrådet. Resume Greve Fjernvarme a.m.b.a. har tilbage i 2019 ansøgt om en kommunal garantistillelse på 27,992 mio. kr. til renovering og har fået Byrådets tilsagn den 16. december 2019. Det endelige lånoptag er blevet forsinket, og er nu blevet aktuelt. Den tidsmæssige forskydning betyder, at det er hensigtsmæssigt, at der gives et nyt tilsagn om garantistillelse for låneoptag. Greve Fjernvarme a.m.b.a. anmoder dermed om kommunal garantistillelse til det endelige lånoptag i forbindelse med deres renoveringsinvesteringer. Indstilling Center for Økonomi & HR indstiller, 1) at der tages stilling til, om kommunen skal afgive en kommunal lånegaranti til Greve Fjernvarme a.m.b.a. på 27,992 mio. kr. med en løbetid på op til 30 år, 2) at der i tilfælde af afgivelse af en kommunal lånegaranti opkræves en engangsprovision på 7.000 kr. og en løbende provision på årligt 0,4 procent af restgælden ultimo året, 3) at der i tilfælde af afgivelse af kommunal lånegaranti gives en indtægtsbevilling på 0,4 procent, svarende til 91.000 kr. i 2022 og ca. 100.000 kr. fra 2023 (merindtægt), 4) at garantiprovision på en tidligere garantistillelse til Greve Fjernvarme fra 2017 reduceres fra 0,55 procent til årligt 0,4 procent, svarende til 23.000 kr. (mindreindtægt), og 5) at der i tilfælde af afgivelse af en kommunal lånegaranti stilles krav om, at Greve Fjernvarme a.m.b.a. indsender årlige regnskaber og budgetter til orientering for Greve Kommune i garantiperioden. Sagsbeskrivelse Greve Fjernvarmeselskab har tidligere ansøgt om en kommunal garantistillelse på 27,992 mio. kr. og har fået Byrådets tilsagn den 16. december 2019. Det endelige lån skulle være optaget i starten af 2020 ved en midlertidig byggekredit, der efterfølgende skulle være konverteret til et endeligt lån. Konverteringen er i forbindelse med et lederskift blevet udskudt. Greve Fjernvarmeselskab har i mellemtiden finansieret hovedparten af deres renoveringsplan ved brug af deres egen kassekredit, og står nu overfor, at skulle optage det endelige lån. Lånet skal primært dække renovering af afskrevet ledningsnet og brønde, og herudover renovering af toiletter samt omklædningsfaciliteter til medarbejdere. Renoveringsplanen blev besluttet den 25. september 2019 af bestyrelsen i Greve Fjernvarmeselskab. Hovedparten af disse renoveringer er gennemført. Kommunal lånegaranti Det fremgår af lånebekendtgørelsen, at der ikke er lovgivningsmæssige begrænsninger, når en kommune stiller garanti for lån, optaget af selskaber på forsyningsområdet. Greve Kommune kan således uhindret stille garanti, når forsyningsområdet anmoder om en garanti i forbindelse med, at de ønsker at lånoptage til deres anlægsinvesteringer. Der er dog en risiko forbundet med, at kommunen stiller en garanti. Såfremt låntager misligholder sine forpligtelser, vil kravet blive rettet mod kommunen. Kommunen er herefter forpligtet til øjeblikkeligt at betale det garanterede beløb til långiveren. Kommunen kan efterfølgende rette kravet videre mod låntageren, men det vil ikke i udgangspunktet være sikret, at kommunen får kravet godtgjort. En lånegaranti kan derfor medføre en risiko for et økonomisk tab for kommunen. Garantiprovision Ved afgivelsen af en lånegaranti til et forsyningsselskab har kommunen pligt til at opkræve garantiprovision. Garantiprovisionen er betaling for at stille en lånegaranti til rådighed. Låntager opnår samtidig en lavere rentesats hos långiveren, da risikoen ved udlånet er væsentligt lavere. Pligten til at opkræve garantiprovision følger af flere regelsæt, men særligt skal fremhæves EU-reglerne om statsstøtte. Hvis Greve Kommune stiller en lånegaranti til rådighed uden at opkræve garantiprovision, vil der i realiteten være tale om et kommunalt tilskud til området, hvilket ville være i strid med EU-reglerne om statsstøtte. Den garantiprovision, der skal opkræves fastsættes på baggrund af en kreditvurdering. På varmeforsyningsområdet er det et krav, at en kreditvurdering foretages af en ekstern part, eksempelvis et revisionsselskab. Kreditvurdering af revisionsfirmaet BDO For at sikre at EU-reglerne om statsstøtte overholdes, har BDO foretaget en kreditvurdering af Greve Fjernvarmeselskab. BDO vurderer ud fra deres underliggende analyse, at Greve Fjernvarme kan kreditvurderes til at have en stærk betalingsevne. Garantiprovision kan herefter fastsættes ved at aflæse satsen i et rating-skema i EU kommissionens meddelelse (2008/C 155/02). Ved BDO's kreditvurdering (stærk betalingsevne) skal der opkræves 0,55 % i årlig garantiprovision for at overholde EU-reglerne om statsstøtte. BDO bemærker, at der er en række forhold der ikke afspejles i den underliggende analyse og kreditvurdering, som de har foretaget. Såfremt de særlige forhold tages med i betragtning, betyder det, at BDO kreditvurderer Greve Fjernvarmeselskab til at have en meget stærk betalingsevne. Ved denne kreditvurdering (meget stærk betalingsevne) skal der opkræves 0,4 procent i årlig garantiprovision. BDO anbefaler en kreditvurdering til en meget stærk betalingsevne, men understreger, at det er Greve Kommune, der træffer den endelige beslutning, om der skal opkræves 0,55 % eller 0,4 % i årlig garantiprovision. De særlige forhold som BDO nævner: Selskabets gæld pr. forbruger er, baseret på vores erfaring, markant lavere end hvad det typisk ses i forbrugerejede varmeforsyninger. Selskabets varmepris er endvidere meget lav, hvorfor den ikke kan anses at give forbrugere et incitament til at overgå til individuel opvarmning. Selskabet oplyser at varmeprisen kan holdes uændret i 2022. Selskabet vil i realiteten kunne hæve varmepriserne væsentligt uden at blive stillet dårligere ift. individuel opvarmning og vil således også kunne vedligeholde en langt højere gæld. Den skematiske grænse mellem ”stærk betalingsevne” og ”meget stærk betalingsevne” ligger tæt i BDO's underliggende analyse. Udover, at der skal fastsættes en sats for garantiprovision på enten 0,55 % eller 0,4 %, skal Greve Kommune forholde sig til, om der skal stilles garanti til Greve Fjervarmeselskab . For at tage stilling og vurdere en garantistillelse til Greve Fjernvarmeselskab, belyses nogle af de forhold, der indgår i BDO's kreditvurdering. Kommunens risiko Greve Fjernvarme har til hovedformål at etablere energiproduktionsanlæg og distribuere energi til forsyningsområder i Greve Kommune. Forsyningsområderne fastsættes af selskabets bestyrelse under hensyntagen til lovgivning, økonomi og tekniske anliggender. Greve Fjernvarme har 1.074 kunder i deres forsyningsområde, hvoraf nogle kunder er boligselskaber. Det svarer til 98 procent af husstandene i forsyningsområderne. Det skønnes at ca. 95 procent af de tilsluttede kunder, er omfattet af den nugældende forblivelsespligt , som betyder, at kunderne er forpligtet til at betale til det lokale fjernvarmeværk. Der er tre forhold, der bør fremhæves og belyses ud fra BDO's kreditvurdering og oplysninger modtaget af Greve Fjernvarmeselskab. Det er 1. hvile-i-sig-selv princippet, 2. selskabsform og 3. forblivelsespligten . De to første af forholdene skal læses sådan, at de er medvirkende til at mindske garantirisikoen, og det tredje forhold skal læses sådan, at det giver en potentiel garantirisiko. De tre begreber er nærmere beskrevet i bilag 1. Der kan anlægges en foreløbig vurdering af garantirisikoen. Der er overvejende en mindsket risiko og en potentiel risiko ift. forblivelsespligten . Den potentielle risiko iht. forblivelsespligten bør sammenstilles med, om der er incitament til at træde ud af selskabet ved en individuel varmepris, der er konkurrencedygtig. Det leder frem til tre øvrige forhold, der bør fremhæves og belyses ud fra BDO's kreditvurdering, samt ud fra oplysninger modtaget af Greve Fjernvarmeselskab. De øvrige forhold er først 1. priser (dvs. udtrædelsesincitament), og herefter 2. gæld pr. kunde, og supplerende 3. den strategiske udvikling for selskabet. De tre begreber er nærmere beskrevet i bilag 2. Ud fra BDO’s tre øvrige belyste forhold og oplysninger givet af Greve Fjernvarmeselskab, virker det til, at der er incitament til at forblive og blive kunde og forbruger i Greve Fjernvarmeselskab. Det virker til, at der er en lav gældsætning i selskabet pr. kunde. Disse forhold taler for, at der foreligger en mindsket garantirisiko, sammenholdt med, at BDO kreditvurderer selskabet til at have en meget stærk betalingsevne. Administrationens anbefaling Ud fra de beskrevne forhold fra BDO's kreditvurdering, samt oplysninger modtaget af Greve Fjernvarmeselskab er det administrationens anbefaling, at imødekomme Greve Fjernvarme a.m.b.a. anmodning om lånegaranti. Det anbefales, at der opkræves en engangsprovision på 7.000 kr. og ud fra BDO's kreditvurdering anbefales det, at der opkræves en årlig garantiprovision på 0,4 % af restgælden ultimo året. Greve Kommune har i 2017 stillet garanti for et lånoptag, hvoraf der er en restgæld på 15,812 mio. kr. BDO udarbejdede i 2017 en kreditvurdering, der resulterede i, at der opkræves en årlig garantiprovision på 0,55 procent. Det anbefales, at der fra og med 2022 opkræves garantiprovision svarende til 0,4 procent, baseret på BDO's nye kreditvurdering. Lovgrundlag Lånebekendtgørelsen. Økonomiske konsekvenser En lånegaranti indeholder en risiko for, at kommunen pålægges et økonomisk tab. Såfremt låntager misligholder sine forpligtelser, kan långiver rette det fulde krav mod kommunen, som vil være forpligtet til at indfri det garanterede beløb. Det skal oplyses, at der i 2017 er givet lånegaranti til Greve Fjernvarme a.m.b.a. med en lånetid på 30 år og hvor restgælden udgør 15,812 mio. kr . Ved godkendelse i denne sag vil den samlede garantistillelse til Greve Fjernvarme a.m.b.a. lyde på 43,804 mio. kr. Ved at påtage sig en risiko med en garantistillelse på 27,992 mio. kr. vil Greve Kommune modtage en indtægt, der opkræves i form af garantiprovision fra Greve Fjernvarmeselskab a.m.b.a. Det giver en indtægt i 2022 på cirka 91.000 kr. inklusiv engangsprovision på 7.000 og cirka 100.000 årligt fra for 2023, og reduceres hvert år i forhold til restgælden. Ved at nedsætte satsen på garantiprovision fra 0,55 procent til 0,4 % på den eksisterende garantistillelse godkendt i 2017 reduceres indtægterne i 2022 med cirka 23.000 kr. Den samlede indtægt på garantiprovision fra Greve Fjernvarme bliver således cirka 68.000 kr. i 2022 og cirka 100.000 kr. fra for 2023, og reduceres hvert år i forhold til restgælden. Sagens forløb 28-02-2022 Økonomiudvalget Økonomiudvalget anbefaler overfor Byrådet at administrationens indstilling godkendes.", "source_path": "data/greve/raw_dagsordener/Byråd 2022-2025_2022-03-07T19:00:00+01:00_e8f78761-7b90-43a1-876d-0a5d77ab3a3a.json"}
{"document_id": "e8f78761-7b90-43a1-876d-0a5d77ab3a3a", "committee": "Byråd 2022-2025", "meeting_date": "2022-03-07T19:00:00+01:00", "section_type": "html_fragment", "section_title": "Drifts- og anlægsoverførsler 2021 til 2022", "case_number": "22-000228", "agenda_index": 14, "text": "Beslutning Byrådet godkendte Økonomiudvalgets indstilling. Fraværende: Liselott Blixt, Brigitte Klintskov Jerkel Fremstilling Sagsprocedure Økonomiudvalget og Byrådet. Resume I sagen forelægges de endelige drifts- og anlægsoverførsler fra 2021 til 2022 til godkendelse. Sagen er udarbejdet som en del af arbejdet med regnskabet for 2021. Indstilling Center for Økonomi & HR indstiller, 1) at der meddeles tillægsbevilling til netto merudgifter på 6,885 mio. kr. i 2022 vedrørende overførsel af En Pose Penge på tværs af udvalg, jf. bilag 1, 2) at der meddeles tillægsbevilling til netto mindreudgifter på 0,825 mio. kr. i 2022 vedrørende overførsel af eksternt finansierede projekter på tværs af udvalg, jf. bilag 2, 3) at der meddeles tillægsbevilling til netto merudgifter på 1,618 mio. kr. i 2022 vedrørende overførsel af midlertidige politiske bevillinger på tværs af udvalg, jf. bilag 3, 4) at der meddeles tillægsbevilling til netto merudgifter på 0,851 mio. kr. i 2022 vedrørende overførsel af ansøgte overførsler udover de normale overførselsregler på tværs af udvalg, jf. bilag 4, 5) at der meddeles tillægsbevilling til netto merudgifter på 59,949 mio. kr. i 2022 vedrørende overførsel af anlægsprojekter på tværs af udvalg, jf. bilag 5, 6) at der meddeles tillægsbevilling til netto merindtægter på 4,671 mio. kr. i 2022 vedrørende overførsel af køb og salg af grunde og bygninger på tværs af udvalg, jf. bilag 5, 7) at de samlede overførsler til 2022 vedrørende drift, anlæg samt køb og salg på 63,807 mio. kr. dels finansieres af den afsatte driftspulje i budget 2022 på 6,360 mio. kr., og at de resterende 57,447 mio. kr. finansieres af de tilsvarende mindreforbrug i regnskab 2021, og 8) at der meddeles tillægsbevilling til netto merudgifter på 0,100 mio. kr. i 2022 vedrørende eksterne projektmidler til Greve Idræts- og Fritidscenter finansieret af indtægt på projektet i 2021. Sagsbeskrivelse Sagen er en opsamling på mer- og mindreforbrug fra regnskab 2021, som falder inden for reglerne om overførsler, og som overføres ved en tilsvarende ned- eller opskrivning af budgettet i 2022. Jævnfør Greve Kommunes regler for overførsel af midler mellem budgetår omfatter overførselssagen automatiske overførsler for følgende områder: En Pose Penge. Eksternt finansierede projekter. Midlertidige politiske bevillinger. Igangværende anlægsprojekter. Udover de automatiske overførsler har administrationen valgt at fremme en række ansøgte overførsler til særskilt politisk behandling. Status på servicerammen i 2022 Samlet set er der opgjort driftsoverførsler for 12,0 mio. kr. fra 2021 til 2022. Driftsoverførslerne medfører ikke en finansieringsudfordring i 2022, da de er finansieret af et tilsvarende mindreforbrug i 2021. Driftsoverførslerne kan til gengæld medføre et pres på servicerammen i 2022, idet de overførte udgifter fra 2021 kommer udover de driftsudgifter, som der allerede er budgetlagt med i 2022. Med henblik på at sikre luft i servicerammen til at kunne afholde de overførte udgifter, er der i budgettet afsat en særskilt pulje til driftsoverførsler. Denne pulje udgør i 2022 imidlertid kun 6,4 mio. kr., og den samlede driftsoverførsel på 12,0 mio. kr. afspejler således et reelt pres på servicerammen på 5,7 mio. kr. I Budgetopfølgning 0, der blev behandlet af Byrådet den 31. januar 2022, fremgik det, at administrationen på daværende tidspunkt forventede et mindre pres på servicerammen i 2022 blandt andet som følge af fortsatte udgiftsstigninger på det specialiserede socialområde. Driftsoverførslerne fra 2021 vil øge denne udfordring og dermed også forhøje risikoen for, at det kan blive nødvendigt at iværksætte kompenserende tiltag i forbindelse med budgetopfølgning 1 eller 2. Størstedelen af overførslerne vedrører kommunens decentrale institutioner og centrale afdelinger, der er underlagt styringsprincippet omkring En Pose Penge. Samlet set udgør disse 10,4 mio. kr. af de samlede driftsoverførsler, og dette afspejler en stigning på 4,9 mio. kr. i forhold til sidste år, hvor der alene blev overført 5,5 mio. kr. Denne forøgelse af den samlede opsparing er sket i et år, hvor institutioner og afdelinger under En Pose Penge har modtaget 18,9 mio. kr. i kompensation for udgifter vedrørende Covid-19, som er blevet finansieret delvist af den statslige kompensation og delvist af den pulje på 25 mio. kr. til Covid-19 relaterede udgifter, som Byrådet afsatte i forbindelse med Budgetopfølgning 1 for 2021. Formålet med disse midler var at sikre, at Covid-19 ikke påvirkede det eksisterende serviceniveau i kommunens tilbud negativt, men grundet de mange forskellige restriktioner og Covid-19 relaterede opgaver i kommunerne har det i løbet af 2021 været vanskeligt at opgøre det præcise Covid-19 relaterede mer- og mindreforbrug. På baggrund af regnskabsresultatet kan det dog konstateres, at en del af disse midler har muliggjort en forøgelse af enkelte institutioners opsparing. Med henblik på at reducere det potentielle pres på servicerammen i 2022 indstiller direktionen derfor at foretage en modregning af Covid-19 kompensationen hos de institutioner og afdelinger, der har øget deres opsparing i løbet af 2021. Ved modregning af Covid-19 kompensationen sker der formelt set en fravigelse af de gældende styringsprincipper vedrørende En Pose Penge, hvor der som udgangspunkt er automatisk overførselsadgang. Principperne for den konkrete modregning beskrives i et senere afsnit, men en væsentlig pointe ved modregningen er, at ingen institutioner stilles økonomisk dårligere primo 2022 end de var primo 2021. Modregningen reducerer den samlede overførsel med 3,5 mio. kr., så der alene indstilles 6,9 mio. kr. overført vedrørende En Pose Penge. De samlede driftsoverførsler reduceres dermed også til 8,5 mio. kr., hvilket ligeledes reducerer det potentielle pres på servicerammen til 2,1 mio. kr. i 2022. En Pose Penge Overførselsregler En Pose Penge omfatter decentrale kommunale og selvejende institutioner og centrale afdelinger på rådhusets budgetter til løn og overhead. I henhold til de gældende overførselsregler i Greve Kommune vil mindreforbrug automatisk blive overført med op til 2 pct. af institutionens eller afdelingens korrigerede budget, mens merforbrug som udgangspunkt overføres fuldt ud. Såfremt en institution eller afdeling i et regnskabsår har et merforbrug, der overstiger 2,0 pct. af det korrigerede budget, skal der udarbejdes en politisk handleplan for nedbringelsen af merforbruget. De politiske handleplaner forelægges til behandling i det ansvarlige fagudvalg i marts 2022. Overførsel til 2022 Fra 2020 til 2021 blev der alene overført 5,483 mio. kr. vedrørende En Pose Penge, mens der i henhold til overførselsreglerne kan overføres 10,384 mio. kr. til 2022. Heraf indstilles de 6,885 mio. kr. overført til 2022 efter modregning af institutioners Covid-19 kompensation. Modregningen af Covid-19 kompensationen sker ud fra princippet om, at institutioner ikke må øge deres opsparing som følge af Covid-19. Der sker således kun en modregning af de institutioner og afdelinger, der har øget deres opsparing i løbet af 2021. Det betyder, at institutioner, som har modtaget kompensation for Covid-19, ikke kan få overført mere fra 2021 til 2022, end de fik overført fra 2020 til 2021, såfremt forøgelsen kan være muliggjort af Covid-19 kompensationen. Ingen institutioner korrigeres til et niveau lavere end deres overførsel fra 2020 til 2021, derved stilles ingen dårligere ved udgangen af 2021 end ved indgangen til 2021. Nedenstående tabel viser de indstillede driftsoverførsler inden for En Pose Penge fordelt på udvalg både før og efter modregning af Covid-19 kompensationen. En detaljeret oversigt over de enkelte overførsler fordelt på institutioner fremgår af bilag 1. Tabel 1: En Pose Penge, der overføres til 2022 (mio. kr.) Driftsoverførsler Overførselsadgang i henhold til reglerne Indstillet overførsel til 2022 efter korrektion Økonomiudvalget 3,276 2,892 Klima-, Teknik- og Miljøudvalget 0,292 0,242 Skole-, Børne- og Ungeudvalget 6,850 4,101 Kultur- og Fritidsudvalget 2,194 2,194 Sundheds- og Omsorgsudvalget -2,510 -2,825 Beskæftigelses- og Erhvervsudvalget 0,281 0,281 I alt 10,384 6,885 Skole-, Børne- og Ungeudvalget er der øgede opsparinger på de enkelte institutioner i 2021. Hvor skolerne samlet fik overført 0,630 mio. kr. til 2021, stod de i henhold til styringsreglerne til at få overført 3,536 mio. kr. til 2022, mens de efter korrektion for Covid-19 kompensationen får overført 1,826 mio. kr. Sundheds- og Omsorgsudvalget overfører som det eneste udvalg et samlet merforbrug, der primært vedrører Kompetencecenter for demens, sygeplejen samt plejecentrene Møllehøj og Strandcentret. Merforbruget på pleje- og demensområdet, der overføres til 2022, øger det pres, som i forvejen forventes på området. Modregningen af Covid-19 kompensation på institutionernes overførsel til 2022 sker med henblik på at reducere presset på servicerammen i 2022. Ved handling tidligt i året reduceres risikoen for, at det bliver nødvendigt at iværksætte kompenserende tiltag i forbindelse med budgetopfølgning 1 eller 2. Institutioner med merforbrug på over 2 pct. To institutioner under Skole-, Børne- og Ungeudvalget samt to plejecentre og sygeplejen under Sundheds- og Omsorgsudvalget har et merforbrug på mere end 2 pct. af deres korrigerede budget, hvorfor de skal udarbejde politiske handleplaner. Handleplanerne forelægges fagudvalgene i marts 2022. Eksternt finansierede projekter Der overføres 0,825 mio. kr. i mindreudgifter vedrørende eksternt finansierede projekter til 2022. Eksterne midlerne på Greve Idræts- og Fritidscenter på 0,100 mio. kr. er et eksternt finansieret projekt, med midler fra Danmarks Idrætsforbund. Midlerne blev modtaget i 2021, men grundet vejrforhold kunne projektet ikke gennemføres. Derfor ansøges om udgiftsbevilling i indeværende sag. En detaljeret oversigt over de enkelte projekter fordelt på udvalg fremgår af bilag 2. Midlertidige politiske bevillinger Der overføres midlertidige politiske bevillinger svarende til 1,618 mio. kr. i merudgifter til 2022, jf. bilag 3. Ansøgte overførsler Administrationen har valgt at fremme et par ansøgte overførsler, der ligger udover de gældende regler for automatiske overførsler i Greve Kommune, til særskilt politisk behandling. Samlet set indstilles det at overføre 0,851 mio. kr. i merudgifter til 2022 til projekter vedrørende verdensmål og indkøb af Chromebooks i dagtilbud. Der gøres opmærksom på, at direktionen ikke indstiller midler vedrørende Sundhedsfremmepuljen overført til 2022 trods Byrådets beslutning den 20. december 2021 om overførsel af restbudgettet. Det skyldes, at budgettet i 2022 på Sundhedsfremmepuljen er på størrelse med budgettet fra 2021, og at en overførsel dermed vil øge budgettet og presset på servicerammen tilsvarende. Restbudgettet på Sundhedsfremmepuljen i 2021 er på 0,077 mio. kr. Der gøres yderligere opmærksom på, at direktionen ikke indstiller midler vedrørende projektet Tryghed i Greve Nord overført til 2022. Det skyldes, at budgettet i 2022 vedr. Tryghed i Greve Nord er på størrelse med budgettet fra 2021, og at en overførsel dermed vil øge budgettet og presset på servicerammen tilsvarende. Restbudgettet på projekt Tryghed i Greve Nord i 2021 er på 0,422 mio. kr. Af bilag 4 fremgår en oversigt over de ansøgte overførsler, administrationen indstiller overført. Anlægsoverførsler Anlægsoverførsler blev forhåndsgodkendt af Byrådet i budgetopfølgning 3 2021. I indeværende sag forelægges de endelige beløb. Overførslerne på anlæg samt køb og salg af jord og ejendomme udgør netto 55,278 mio. kr. Anlægsoverførslerne finansieres af et tilsvarende mindreforbrug i Regnskab 2021, men belaster kommunens anlægsramme i 2022 med i alt 62,106 mio. kr. Overførslerne på de enkelte anlægsprojekter fordelt på udvalg kan ses i bilag 5. Der er et samlet mindreforbrug på 59,949 mio. kr. i 2021 vedrørende anlægsprojekter og en mindreindtægt på 4,671 mio. kr. i 2021 vedrørende køb og salg af jord og ejendomme. Beløbene indstilles overført som merudgifter på 59,949 mio. kr. og mindreindtægter på 4,671 mio. kr. til 2022 og finansieres indirekte af de tilsvarende mindreforbrug i regnskab 2021, som har medført en kasseopbygning. Det skal bemærkes, at der for nogle af anlægsprojekterne sandsynligvis vil ske en yderligere re-periodisering i løbet af året, som vil flytte udgifterne ud i budget- og overslagsår, hvilket vil reducere presset på anlægsrammen i 2022. Økonomiske konsekvenser Samlet set indstilles der på driften 8,529 mio. kr. overført og på anlæg inkl. køb og salg 55,278 mio. kr. overført til 2022. Tabel 2: Drifts- og anlægsoverførsler fra 2021 til 2022 (mio. kr.) Drifts- og anlægsoverførsler Opgjorte overførsler til 2022 før korrektion Indstillet overførsel til 2022 efter korrektion En Pose Penge 10,384 6,885 Eksternt finansierede projekter* -0,825 -0,825 Midlertidige politiske bevillinger 1,618 1,618 Ansøgte overførsler 0,851 0,851 Driftsoverførsler i alt 12,028 8,529 Anlæg 59,949 59,949 Køb og Salg -4,671 -4,671 Anlægsoverførsler i alt 55,278 55,278 I alt 67,306 63,807 * Inkl. kontrakt med PV Greve. Samlet set indstilles der på drift og anlæg overført 63,807 mio. kr. til 2022. Heraf finansieres de 6,360 mio. kr. af den afsatte pulje til driftsoverførsler, mens de resterende 57,447 mio. kr. dækkes af tilsvarende mindreforbrug i årsregnskab 2021 på drifts- og anlægsudgifterne. Beslutningen i indeværende sag indberettes i kommunens økonomisystem som en del af Korrigeret budget 2022. Sagens forløb 28-02-2022 Økonomiudvalget Økonomiudvalget anbefaler overfor Byrådet, at administrationens indstillingspunkt 1 justeres, således at Greve Idræts- og Fritidscenter får overført sit fulde mindreforbrug på 0,859 mio. kr. og således friholdes fra begrænsningen på 2 % af det korrigerede budget, der følger af den automatiske overførselsadgang under EPP. Dermed indstilles det, at der samlet set meddeles tillægsbevilling til netto merudgifter på 7,697 mio. kr. i 2022 vedrørende overførsel af En Pose Penge på tværs af udvalg. Økonomiudvalget anbefaler overfor Byrådet endvidere at administrationens indstillingspunkter 2, 3, 4, 5, 6 og 8 godkendes. Yderligere anbefaler Økonomiudvalget overfor Byrådet, at administrationens indstillingspunkt 7 justeres, således at den del af overførslen til 2022, der finansieres af de tilsvarende mindreforbrug i regnskab 2021, justeres til 58,259 mio. kr. som konsekvens af tilpasningen af administrationens indstillingspunkt 1.", "source_path": "data/greve/raw_dagsordener/Byråd 2022-2025_2022-03-07T19:00:00+01:00_e8f78761-7b90-43a1-876d-0a5d77ab3a3a.json"}
{"document_id": "e8f78761-7b90-43a1-876d-0a5d77ab3a3a", "committee": "Byråd 2022-2025", "meeting_date": "2022-03-07T19:00:00+01:00", "section_type": "html_fragment", "section_title": "Udbudsstrategi rengøring og vinduespolering", "case_number": "21-007533", "agenda_index": 15, "text": "Beslutning Byrådet godkendte Økonomiudvalgets indstilling. (A), (Ø) og (F) stemte imod med bemærkning om, at rengøringsopgaven ønskes løst kommunalt. Fraværende: Brigitte Klintskov Jerkel, Liselott Blixt Fremstilling Sagsprocedure Økonomiudvalget og Byrådet. Resume Greve Kommunes kontrakter på rengøring og vinduespolering skal i genudbud med kontraktopstart den 1. august 2023. Denne sag vedrører godkendelse af strategien for udbuddet, herunder valg af opgaver i kontrakten, kontraktform, udbudsform og tildelingskriterier for valg af leverandør samt den fremtidige rengøring i Greve Idrætscenter (GIC). Indstilling Center for Teknik & Miljø indstiller, at tidsplan og strategi for udbud af rengørings- og vinduespoleringsopgaven i Greve Kommune godkendes, herunder, 1) at varigheden af kontrakten bliver knap syv år, men at Greve Kommune pba. løbende evalueringer har option på opsigelse i begge af kontraktens to sidste løbeår, 2) at kontraktens udløb rykkes fra slutningen af juli til slutningen af februar, 3) at den hidtidige opdeling i tre delkontrakter samles i en kontrakt, 4) at det eksisterende serviceniveau fastholdes, 5) at der omlægges til ’synlig rengøring’, som skal foregå i tidsrummet 05-18, 6) at rengøringen på Greve Idrætscenter indgår i det kommende udbud, 7) at der stilles krav om, at de omfattede rengøringsmedarbejdere på Greve Idrætscenter skal virksomhedsoverdrages ifm. udbuddet, 8) at rengøring af offentlige toiletter indgår i det kommende udbud og på samme serviceniveau som i dag, 9) at opgaver i forbindelse med indførelse af affaldssortering i de kommunale bygninger vurderes og skrives med ind i udbuddet, 10) at niveauet af bodsmuligheder i kontrakten reduceres til et mere normalt niveau, og 11) at udvælgelseskriterier fastsættes som tidligere, til 50 % vægtning af kvalitet og 50 pct. vægtning af pris og de i sagen beskrevne klausuler indgår som krav i udbuddet. Sagsbeskrivelse Rengøringskontrakterne i Greve Kommune udløber den 1. august 2023 og opgaven skal derfor i genudbud. Opgaverne er i dag fordelt på to rengøringsfirmaer, og der har i den nuværende kontraktperiode fra 1. august 2018, været tilfredshed med kvaliteten fra leverandørerne for både rengøring og vinduespolering. Tidsplanen for udbuddet er fastlagt af hensyn til kontraktstart den. 1. august 2023 og fremgår af bilag 1. Kontraktperioden De nuværende kontrakter var indgået for tre år med mulighed for forlængelse ad to omgange med et år. Det kommende udbud anbefales at omfatte en kontraktlængde på knap syv år, med mulighed for at Greve Kommune kan opsige kontrakten i begge af kontraktens sidste to år. Med denne kontraktlængde vil Greve Kommune opfylde sin pligt til at konkurrenceudsætte opgaverne, sikre muligheden for kontinuitet ved tilfredsstillende rengøring samt mindske de transaktionsomkostninger, der er forbundet med et udbud af opgaverne. Det anbefales ydermere, at kontrakten skal løbe til udgangen af februar måned i stedet for den nuværende kontraktudløb i slutningen af juli måned. Dermed undgår man i fremtiden, at kommende leverandører skal overtage rengøringsopgaven lige efter skolernes sommerferie. Det vil lette overdragelsen og give mindre kompleksitet for leverandørerne og administrationen. Antallet af kontrakter Som del af udbuddet ønskes de nuværende tre delkontrakter samlet i én kontrakt. Det er vurderingen, at stordriftsfordelene ved at samle de tre delaftaler til én, vil kunne betyde en mindre prismæssig besparelse. Det er typisk mere professionelle firmaer der byder ind på så store kontrakter, hvilket er en fordel for samarbejdet. Samtidig bliver selve kontraktstyringen, mere målrettet og bedre med kun én leverandør. Administrationen anbefaler derfor, at de nuværende tre delaftaler erstattes af én samlet aftale. Serviceniveau og synlig rengøring Budgetforlig 2022 fastlagde en øget rengøring i de kommunale daginstitutioner i kølvandet på COVID-19. Den netop besluttede frekvens for gulvvask på fem gange ugentligt i daginstitutioner anbefales fastholdt i den kommende aftale. For at udligne en del af de øgede omkostninger herved, blev det besluttet at reducere frekvensen af vinduespudsning til én gang årligt både ude og inde, ligesom rengøring af kontorarbejdspladser er reduceret til én grundig rengøring ugentligt. Dette er endnu ikke fuld implementeret, men anbefales fastholdt i den nye kontrakt. Det vurderes umiddelbart, at der generelt har været tilfredshed med det nuværende rengøringsniveau som også på de fleste fagområder har været i tråd med anbefalingerne under COVID 19. Dette understøttes af resultaterne fra de månedlige brugertilfredshedsundersøgelser der foretages. Som bilag 6 er vedlagt afrapportering fra samlede brugertilfredshedsundersøgelser for 2021 for begge rengøringsleverandører. Der har under COVID-19 været perioder med behov for f.eks. afspritning af kontaktflader flere gange dagligt, hvilket den nuværende kontrakt ikke indeholder. Den nuværende kontrakt indeholder dog i modsætning til mange andre kommuner en daglig rengøring af kontaktflader, og to daglige rengøringer af toiletter på skoler, hvilket har vist sig at være en fordel. Det nuværende serviceniveau anbefales derfor fastholdt. Som en del af udbuddet ønskes krav om synlig rengøring indført (rengøring i tidsrummet kl. 05-18). Det har været en af de positive erfaringer under COVID 19, som derfor også ønskes videreført. Rengøring i dette tidsrum kan samtidig medføre en prismæssig besparelse, da rengøringsopgaver udført efter kl. 18.00 og før kl. 05.00 gennemsnitligt medfører en øget omkostning på ca. 7-8 %. Ændringen betyder, at rengøring i flere tilfælde end i dag udføres samtidig med, at brugerne er til stede i de kommunale bygninger. Dette vurderes både at gøre kvaliteten i rengøringen bedre og giver brugerne en større bevidsthed om rengøringens betydning og samtidig kunne forbedre arbejdsmiljøet for rengøringspersonalet. Den bedre kvalitet skyldes bl.a., at det kan give bedre mulighed for løbende dialog mellem rengøringspersonale og brugere, samt at der i øget grad gøres rent i dagslys. Ønsket om udførelse af synlig rengøring er drøftet i en fokusgruppe med repræsentanter fra forskellige fagområder. Referat fra drøftelserne fremgår af bilag 2 og med brugerrådet på GIC i bilag 3. Der er grundlæggende enighed om fordele ved den daglige kontakt med rengøringspersonalet. Ulempen ved synlig rengøring kan imidlertid være, at det er forstyrrende for brugerne og i nogle tilfælde giver en mindre effektiv arbejdstilrettelæggelse. Det er derfor afgørende, at der i planlægningen tages hensyn til den daglige drift i de kommunale bygninger , hvilket vil blive indarbejdet i udbudsmaterialet. Rengøring på GIC Rengøringen i Greve Idrætscenter har siden 2018 været hjemtaget og varetaget af personale ansat i kommunen som forsøgsordning. Det er en meget lille gruppe af rengøringspersonale, som derved har øget sårbarheden f.eks. ved sygdom, ferie, ophør mv. Brugerrådet på GIC og MED-udvalget har været hørt om muligheden for at inkludere rengøring på GIC i det kommende udbud. Brugerrådet ønsker jf. bilag 3 at fastholde rengøringen hos kommunen for at sikre fleksibiliteten. Medarbejdersiden i MED-udvalg er enig og anbefaler at flere opgaver, der kan have brug for den samme fleksibilitet hjemtages, for at mindske sårbarheden og skabe en bæredygtig rengøringsenhed med mulighed for også at påtage sig et større socialt ansvar. Hvis opgaven udliciteres, anbefaler MED-udvalget, at medarbejderne virksomhedsoverdrages. Udtalelse fra MED-udvalget fremgår af bilag 4. Administrationen anbefaler, at rengøringsopgaverne i Greve Idrætscenter udliciteres og omfattes af det kommende udbud. Det skyldes både den nuværende sårbarhed, men også den effektivitet, ensartet kvalitet og stordrift der kan opnås ved at samle alt rengøring i en kontrakt. Der har tidligere været dårlige erfaringer med en leverandør på rengøringsområdet, hvilket ikke bør være til hinder for igen at udbyde rengøringen. Behovet for fleksibilitet ses ikke at være specielt for GIC og hvis der ønskes en større fleksibilitet kan den i stedet indarbejdes i kontrakten. Administrationen anbefaler ligeledes, at der stilles krav i udbuddet om at de omfattede medarbejdere virksomhedsoverdrages. Nye opgaver Rengøring af de offentlige toiletter ønskes inddraget i udbuddet af rengøringsopgaver. Dette har tidligere indgået i driftskontrakten på grønne ude- og fritidsarealer. Da leverandørerne i driftskontrakten på grønne ude- og fritidsarealer ikke har rengøring af toiletter som en kerneydelse, vurderes det fordelagtigt kvalitetsmæssigt, at opgaven indgår i udbuddet af rengøringsopgaverne. Administrationen anbefaler, at det nuværende serviceniveau for renhold af de offentlige toiletter fastholdes i udbuddet. I overgangsfasen fra opstarten af den nye driftskontrakt på grønne ude- og fritidsarealer til opstart af rengøring og vinduespolering vil administrationen at udbyde renholdet til de to nuværende rengøringsleverandører. Greve Kommune har en strategi for affaldssortering i de kommunale bygninger under udarbejdelse, herunder en arbejds- og ansvarsdeling i forhold til at tømme skraldespande mv. Denne strategi vurderes derfor at kunne få betydning for udbuddet af rengøringsopgaverne, hvorfor en vurdering af den mulige udvidelse af arbejdsopgaverne for leverandørerne ifm. affaldssortering vil indgå i udbuddet. Bodsbestemmelser De nuværende delkontrakter indeholder en lang række bodsbestemmelser, grundet tidligere historik med kontraktuelle overtrædelser og/eller manglende opfyldelse af delkontrakterne. Administrationen har imidlertid kun i meget få tilfælde været nødsaget til at gøre brug af muligheden for bod. Administrationen vurderer under rådgivning fra en erfaren udbudskonsulent, at den kommende kontrakt med fordel skal indeholde færre bodsmuligheder. De mange bodsmuligheder øger risikoen for leverandøren, som derved potentielt øger omkostningsniveauet. Færre bodsmuligheder vurderes samtidig ikke at medføre forringelse af serviceniveauet, og kommunen vil fortsat kunne anvende bod som et styringsredskab i kontrakten. Vægtning af kvalitet og klausuler Som en del af udbudsprocessen anbefaler administrationen, at der er en prækvalifikationsfase, hvor både social indsats og referencer vil være centrale udvælgelseskriterier. Således sikres, at de bedst kvalificerede ansøgere får mulighed for at afgive ansøgning om deltagelse i udbuddet under hensyntagen til både pris, kvalitet, social indsats og referencer. I henhold til Greve Kommunes økonomiske politik, vil der i udbuddet fortsat være krav til, ”...at leverandører lever op til internationale konventioner tiltrådt af Danmark fx ILO konventioner om sikkert arbejdsmiljø og retten til kollektive forhandlinger. Kravet gælder også underleverandører.” Det ønskes derfor fortsat, at socialt ansvar, arbejdsklausul og uddannelsesklausul indgår i det kommende udbud. En nærmere gennemgang af de sociale klausuler fremgår af bilag 5. Med tanke på det tilfredsstillende serviceniveau for rengøring og vinduespolering, der er oplevet i nuværende kontraktperiode, anbefaler administrationen, at de tilbudsgivende leverandører evalueres på baggrund af samme vægtning af vederlag og kvalitet som i sidste udbud, hvor vægtningen var 50 % vederlag og 50 % kvalitet. I vægtningen af kvalitet indgår, inter alia , planlægning der sandsynliggør god opstart og indkøring, uddannelse og instruktion af rengøringspersonalet, beredskabsplaner og gode procedurer for afhjælpning af fejl og mangler. Administrationen vil i samarbejde med kommunens udbudskonsulent udarbejde udbudsmaterialet på baggrund af de i sagen valgte kriterier. Økonomiudvalget og Byrådet vil blive forelagt det samlede udbudsmateriale til endelig godkendelse efter sommer. Lovgrundlag Udbudsloven og Greve Kommunes Økonomiske politik. Økonomiske konsekvenser Den samlede udgift pr. år for rengøring og vinduespolering på de tre nuværende delkontrakter er på ca. 28,3 mio. kr. Udgiften pr. år for rengøring og vinduespolering på GIC er på ca.1,3 mio. kr. Hvis opgaven udliciteres skal budgettet tilsvarende flyttes. Administrationen vurderer, at der kan være en besparelse ved at udlicitere rengøringsopgaven på GIC, men denne er ikke nærmere anslået. Den samlede udgift pr. år for rengøring af offentlige toiletter er på knap 150.000 kr. Budget til opgaven skal tilsvarende overføres fra driftskontrakten på grønne ude- og fritidsarealer til rengøring. Øvrige konsekvenser Med anbefaling om udlicitering af rengøring og vinduespolering i Greve Idrætscenter vil dette medføre en direkte konsekvens for det kommunalt ansatte rengøringspersonale, der tæller tre medarbejdere. For at sikre en fortsat tilstedeværelse af personalet, som har et brugbart kendskab til idrætscenteret, anbefales medarbejderne virksomhedsoverdraget i forbindelse med indgåelse af ny kontrakt. Kommunikation Anbefalingen om overgang til synlig rengøring, er drøftet med repræsentanter fra områderne plejecentre, PPV, rådhuset (kontorarbejdspladser), børne- og familie, skole, dagtilbud og biblioteker. Inddragelse og planlægning er afgørende for, at den synlige rengøring både vil medføre et højt serviceniveau og en hensyntagen til den daglige drift i de kommunale bygninger. Referat fra drøftelserne fremgår af bilag 2. Udliciteringen og synlig rengøring på Greve Idrætscenter vil have en indflydelse på både serviceniveau og daglig drift. På baggrund af dette er Brugerrådet på GIC blevet hørt. Brugerrådets udtalelse fremgår af bilag 3. I MED-udvalget for Center for Teknik & Miljø er anbefaling om virksomhedsoverdragelse af rengøringspersonale på GIC ligeledes behandlet. Udtalelse fra MED-udvalget fremgår af bilag 4. Tidsplan Der arbejdes efter følgende foreløbige tidsplan. Se evt. nærmere i bilag 1 Apr.-aug. Udbudsmaterialet udarbejdes Okt. 2022 Udbudsmateriale fremlægges til politisk beslutning Nov. 2022 Offentligt udbud om prækvalifikation Jan. 2023 Opfordring til de udvalgte om at afgive bud og fysisk besigtigelse Feb. 2023 Tilbudsfrist Maj. 2023 Valg af leverandør offentliggøres Sagens forløb 28-02-2022 Økonomiudvalget Økonomiudvalget anbefaler overfor Byrådet at administrationens indstillingspunkter 1, 2, 4, 5, 6, 7, 8, 9, 10 og 11 godkendes. Økonomiudvalget kan ikke anbefale administrationens indstillingspunkt 3 men anbefaler i stedet overfor Byrådet at arbejdet udbydes i tre del-kontrakter på samme vis som i den nuværende kontrakt. John T. Olsen (A) undlod at tage stilling. Mehmet Zeki Dogru (Ø) stemte imod med bemærkning om at rengøringsopgaven ønskes løst kommunalt.", "source_path": "data/greve/raw_dagsordener/Byråd 2022-2025_2022-03-07T19:00:00+01:00_e8f78761-7b90-43a1-876d-0a5d77ab3a3a.json"}
{"document_id": "e8f78761-7b90-43a1-876d-0a5d77ab3a3a", "committee": "Byråd 2022-2025", "meeting_date": "2022-03-07T19:00:00+01:00", "section_type": "html_fragment", "section_title": "Handicaprådets årsberetning 2022", "case_number": "22-002236", "agenda_index": 16, "text": "Beslutning Byrådet tog orientering til efterretning. Fraværende: Brigitte Klintskov Jerkel, Liselott Blixt Fremstilling Sagsprocedure Byrådet. Resume Af Handicaprådets vedtægter fremgår det, at Byrådet skal orienteres om Handicaprådets arbejde i form af en årsberetning. Indstilling Center for Job & Socialservice indstiller, at orienteringen tages til efterretning. Sagsbeskrivelse I årsberetningen beskrives Handicaprådets formål, sammensætning og nogle af de emner, som rådet har beskæftiget sig med i 2021. Hele årsberetningen kan læses i bilag til sagen. Handicaprådet har afholdt 10 møder, og referater fra møderne kan læses på Greve Kommunes hjemmeside under Politik/Dagsordener og referater/Handicaprådet . Handicaprådet høres i sager, som har betydning for borgere med handicap og udarbejder høringssvar, som indgår i den videre administrative og politiske behandling. Handicaprådet har blandt andet behandlet: Ny målgruppe for boligfællesskabet Freyas Kvarter 40-42, retningslinjer for udlån af lokaler og udendørsanlæg i Greve Kommune, udbud på kompressionsstrømper, bleer og ortopædisk fodtøj, samt diverse lokal- og kommuneplaner. Endvidere er Handicaprådet blevet hørt i sag om forslag til ændring af handicaprådets sammensætning og mødekadence. I den forbindelse retter Handicaprådet en tak til Byrådet for ikke at beskære Handicaprådet. Handicaprådet tager emner af generel karakter op for at få belyst særlige temaer. På denne baggrund har Handicaprådet fået orientering om og drøftet: Arbejdet med politikker, Træningsenhedens tilbud og indhold, Gap undersøgelse, samt spørgsmål/svar omkring støttemuligheder til hjemmeboende unge over 18 år med handicap. Administrationen har via politiske sager orienteret Handicaprådet om følgende sager: Magtanvendelse på det sociale område, Danmarkskortet (Klagesager på det sociale område) indberetning til Danmarks Statistik, status på uvisiterede tilbud i Pædagogisk Psykiatrisk Vejledningscenter, samt tilsynsrapporter for Bostedet Vangeleddet, Greve Rusmiddelcenter og for Freyas Kvarter 4 og 6. En del af året 2021 har været præget af Covid-19 og deraf følgende restriktioner og nedlukninger. Handicaprådet har således ikke haft samme aktivitetsniveau i form af konferencer, besøg og tilgængelighedstur. Økonomiske konsekvenser Sagen har ingen økonomiske konsekvenser. Kommunikation Årsberetningen lægges på Greve Kommunes hjemmeside", "source_path": "data/greve/raw_dagsordener/Byråd 2022-2025_2022-03-07T19:00:00+01:00_e8f78761-7b90-43a1-876d-0a5d77ab3a3a.json"}
{"document_id": "e8f78761-7b90-43a1-876d-0a5d77ab3a3a", "committee": "Byråd 2022-2025", "meeting_date": "2022-03-07T19:00:00+01:00", "section_type": "html_fragment", "section_title": "Delegationsplan for Greve Byråd 2022-2025", "case_number": "21-016268", "agenda_index": 17, "text": "Beslutning Byrådet godkendte Økonomiudvalgets indstilling. Fraværende: Liselott Blixt, Brigitte Klintskov Jerkel Fremstilling Sagsprocedure Beskæftigelse- og Erhvervsudvalget, Sundhed- og Omsorgsudvalget, Social- og Handicapudvalget, Skole-, Børne- og Ungeudvalget, Plan-, Trygheds- og Integrationsudvalget, Kultur- og Fritidsudvalget, Klima-, Teknik- og Miljøudvalget, Økonomiudvalget og Byrådet. Resume I forbindelse med tiltrædelse af nyt byråd, besluttede Byrådet den nye styrelsesvedtægt for Greve Kommune den 1. december 2021. Denne sag forelægger den reviderede delegationsplan for Greve Kommune til godkendelse. I sagsfremstillingen gennemgås kort de enkelte ændringer til delegationsplanen. Indstilling Center for Politik, Organisation & Borgerbetjening indstiller, at delegationsplanen for Greve Kommune godkendes. Sagsbeskrivelse Delegationsplanen for Greve Kommune skal tilpasses den nye udvalgsstruktur i Greve Byråd. I forbindelse med gennemgang af delegationsplanen, har administrationen desuden tilføjet nogle få præciseringer. I det følgende gennemgås kort de enkelte ændringer i delegationsplanen. I bilag til sagen er vedlagt den gamle delegationsplan, den nye delegationsplan hvor ændringerne er markeret og den nye delegationsplan, hvor ændringerne ikke er markeret. Byrådet Det er præciseret, at Byrådet har ansvar for ansættelse og afskedigelse på direktørniveau. Økonomiudvalget Det er præciseret, at administrationen har beslutningskompetence, hvad angår budgetomplaceringer indenfor et budgetområde under et udvalgs bevilling. Administrationens beslutningskompetencer under personale er præciseret i en fodnote. Erhverv og Turisme flyttes til Beskæftigelses- og Erhvervsudvalget. Beskæftigelses- og Erhvervsudvalget Erhverv og Turisme overdrages fra Økonomiudvalget. Integration, kriminalitetsforebyggelse og exitstrategi for rockere og bandemedlemmer flyttes til Plan-, Integrations- og Tryghedsudvalget. Særligt Tilrettelagt Ungdomsuddannelse og Forberedende Grunduddannelse flyttes til Skole-, Børne- og Ungeudvalget. Klima-, Teknik- og Miljøudvalget Byggesagsbehandling, herunder dispensationer, overdrages fra Plan-, Trygheds- og Integrationsudvalget. Plan,- Trygheds- og Integrationsudvalget Byggesagsbehandling, herunder dispensationer, flyttes til Klima-, Teknik- og Miljøudvalget. Integration, kriminalitetsforebyggelse og exitstrategi for rockere og bandemedlemmer overdrages fra Beskæftigelses- og Erhvervsudvalget. Kultur- og Fritidsudvalget Administrativ præcisering angående tilladelser til benyttelse af arkivalier fra §7 kommunearkivet. Skole-, Børne- og Ungeudvalget Særligt Tilrettelagt Ungdomsuddannelse og Forberedende Grunduddannelse overdraget fra Erhvervs- og Beskæftigelsesudvalget. Sundheds- og Omsorgsudvalget I henhold til styrelsesvedtægten er opgaverne fra det tidligere Social-, Sundheds- og Psykiatriudvalg fordelt på Sundheds- og Omsorgsudvalget og på Social- og Handicapudvalget. Social- og Handicapudvalget I henhold til styrelsesvedtægten er opgaverne fra det tidligere Social-, Sundheds- og Psykiatriudvalg fordelt på Sundheds- og Omsorgsudvalget og på Social- og Handicapudvalget. Lovgrundlag Lov om kommunernes styrelse. Økonomiske konsekvenser Sagen har ingen økonomiske konsekvenser. Kommunikation Delegationsplanen lægges på Greve Kommunes hjemmeside, når den er vedtaget endeligt i Byrådet. Sagens forløb 07-02-2022 Beskæftigelses- og Erhvervsudvalget Anbefales inden for beskæftigelses- og erhvervsområdet. 07-02-2022 Sundheds- og Omsorgsudvalget Anbefales. 07-02-2022 Social- og Handicapudvalget Anbefales. 08-02-2022 Skole-, Børne- og Ungeudvalget Anbefales. 08-02-2022 Plan-, Trygheds- og Integrationsudvalget 2022 Anbefales med bemærkning om, at udvalget ønsker, at udvalgets navn ændres til Plan- og Tryghedsudvalget. 09-02-2022 Kultur- og Fritidsudvalget Anbefales. 14-02-2022 Klima-, Teknik- og Miljøudvalget Anbefales. Udvalget anbefaler dertil, at legalitetsgodkendelse af spildevandstakster delegeres til Klima-, Teknik- og Miljøudvalget. 28-02-2022 Økonomiudvalget Økonomiudvalget anbefaler overfor Byrådet at fagudvalgenes indstillinger godkendes med bemærkning om at tilføjelse om at budgetomplaceringer indenfor budgetområder under et udvalgs bevilling (side 5 i bilag 1) præciseres i en fodnote og at fodnote 10 præciseres, så Økonomiudvalget altid orienteres om ansættelser og fratrædelser af centerchefer og nøglemedarbejdere.", "source_path": "data/greve/raw_dagsordener/Byråd 2022-2025_2022-03-07T19:00:00+01:00_e8f78761-7b90-43a1-876d-0a5d77ab3a3a.json"}
{"document_id": "e8f78761-7b90-43a1-876d-0a5d77ab3a3a", "committee": "Byråd 2022-2025", "meeting_date": "2022-03-07T19:00:00+01:00", "section_type": "html_fragment", "section_title": "Strandskolen - Idrætsfaciliteter - Projektforslag og anlægsøkonomi", "case_number": "20-072985K", "agenda_index": 18, "text": "Beslutning Byrådet godkendte Økonomiudvalgets indstilling. Fraværende: Liselott Blixt, Brigitte Klintskov Jerkel Fremstilling Sagsprocedure Skole-, Børne- og Ungeudvalget, Kultur- og Fritidsudvalget, Klima-, Teknik- og Miljøudvalget, Økonomiudvalget og Byrådet. Resume I denne sag skal der tages stilling til byggeprogrammet for udbygning af idrætsfaciliteter ved Karlslunde Idrætsforening, udbuds- og tildelingskriterier for valg af totalentreprenør, frigivelse af anlægsbevilling, samt ejerskab af udbygningen og revideret tidsplan for udbygning. Supplerende sagsfremstilling Kultur og Fritidsudvalget besluttede frem mod den videre behandling i Økonomiudvalget og Byrådet at få undersøgt spørgsmålet om, hvorvidt der er gjort overvejelser om ene omklædningsrum (fx hensyn til LGTB+). Der er i byggeprogrammet indarbejdet krav om minimum to brusevægge pr. bruserum. Dette krav er indarbejdet af hensyn til det pædagogiske arbejde omkring kropskultur og blufærdighed. Kravet i byggeprogrammet giver således ikke konkret mulighed for at indrette ene-omklædnings- og baderum. Der indrettes to mindre omklædningsrum for lærere, der indrettes med separat bruser og toilet. Disse lærer-omklædningsrum vil lærerne vil kunne tilbyde eleverne i særlige tilfælde. Strandskolen og Karlslunde Idrætsforening vurderer ikke på nuværende tidspunkt, at behovet for ene-omklædnings- og baderum er til stede. Indstilling Center for Politik, Organisation & Borgerbetjening indstiller, 1) at byggeprogram for udbygning af idrætsfaciliteter ved Karlslunde Idrætsforening godkendes, 2) at administrationen bemyndiges til at godkende valg af totalentreprenør i henhold til de udbudskriterier, der er fremlagt i sagen, 3) at ejerskabet af udbygningen tinglyses tilhørende Karlslunde Idrætsforening samt at der tages pant i ejendommen, 4) at der reserveres 4,55 mio. kr. fra kassebeholdningen til fremtidig deponering, 5) at den reviderede tidsplan tages til efterretning, 6) at der foretages en evaluering af organiseringen, og 7) at der meddeles anlægsbevilling på i alt 29,8 mio. kr. til totalentreprisen, og at dette finansieres af det til formålet afsatte rådighedsbeløb. Sagsbeskrivelse Baggrund Byrådet godkendte den 14. december 2020 tidsplan og proces for udbygning af idrætsfaciliteter ved Karlslunde Idrætsforening til brug for idrætsundervisning af Strandskolens elever. Sagen blev fulgt op på Byrådets møde den 22. marts 2021, hvor udkast til samarbejdsaftale, kriterier for valg af rådgiver, frigivelse af anlægsmidler hertil, samt indarbejdelse af option og revideret tidsplan blev godkendt. Det indgik i beslutningen, at Karlslundehallerne anvendes som langsigtet løsning til Strandskolens Idrætsundervisning, og at Strandskolens egne gymnastiksale rives ned, herunder at: Karlslunde Hallerne udbygges, så kapaciteten tilpasses Strandskolens og foreningsmedlemmernes aktiviteter. Dette indebærer ekstra bade- og omklædningsfaciliteter, ekstra depotrum samt udbygning af Hal 3 med springsal. Strandskolens elever vil have fortrinsret til anvendelse af haller og udearealer ved idrætscentret. Der frigøres areal på Strandskolen, som senere kan udmatrikuleres/frasælges til andre formål. Karlslunde Skole, der ligesom Strandskolen er udfordret på idrætsfaciliteter jævnfør folkeskoleloven, ligeledes kan anvende Karlslunde Hallerne til idrætsundervisning, når udbygningen er realiseret. Det skal bemærkes, at beslutningen om at Strandskolens elever har fortrinsret til haller og udearealer udmøntes i form af en samarbejdsaftale, hvor begge parters behov tilgodeses, og hvor rammer for samarbejdet fastlægges. Administrationen har siden gennemført udbud af rådgiveropgaven, og sammen med rådgiver gennemført afdækning af skolens og idrætsforeningernes behov til udbygningen. 1. Byggeprogram Afdækningen er foregået gennem én workshop med skolens elever, og tre workshops med repræsentanter for skolen og idrætsforeningen. Resultatet er indarbejdet i vedlagte ”Bruger- og behovsafdækning”, der udgør en del af det samlede udbudsmateriale. I den fremtidige planløsning er der, udover det primære formål at skabe plads til Strandskolens idrætsundervisning og Karlslunde Idrætsforenings behov for plads til gymnastikafdelingen, lagt vægt på at sikre en klarere logistisk sammenhæng mellem funktionerne i idrætscenteret, samtidig med at flere aldersgrupper før og efter idræt kan opholde sig i foyeren samtidig. Den af Byrådet besluttede option er indarbejdet i forslaget til byggeprogram på lige fod med de øvrige funktioner. Det sker i form af etablering af mødefaciliteter i foyer og multisal. Ved at alle funktioner holdes på samme etageniveau, undgås udgifter til etablering af en elevator til den foreslåede option på 1. sal., som istedet kan prioriteres til de ønskede funktioner beskrevet i optionen. Resultatet er indarbejdet i ”Byggeprogram”. Det samlede projekt omfatter en udbygning på forventeligt 1.000 m2 eksklusiv birum som foyer mv. Udbygning af idræts-sale Udbygningen indebærer etablering af en multisal forenden af Hal 1, samt etablering af en springsal for enden af Hal 3. Multisalen vil kunne anvendes til idræt for de mindre klasser, til yoga og pilates, ældregymnastik samt møder og konferencer. Der vil være mulighed for at åbne op mod Hal 1, så Multisalen kan anvendes som scene. Springsalen vil primært blive anvendt af gymnastikafdelingen under KIF. Springsalen skal kunne åbnes op mod Hal 3, så begge haller kan anvendes som en stor hal. Springsalen etableres med faste springgrave og med plads til trampoliner og fasttrack-bane. Omklædningsfaciliteter Der etableres nye omklædningsfaciliteter, der i dagtimerne er forbeholdt Strandskolen. Omklædningsfaciliteterne skal leve op til krav om, at lærerne kan føre tilsyn med eleverne. Omklædningsfaciliteter foreslås placeret på langsiden af Hal 3, hvor der også etableres en ny indgang der er tættere på Strandskolen. Foyer Den eksisterende foyer udvides, og der etableres en ny indgang mod Strandskolen. Foyeren bliver den akse der forbinder funktionerne i idrætscenteret, og muliggør mødeaktivitet før og efter idræt. Depoter I tilknytning til de nye sale og den ombyggede foyer etableres der depoter der skal sikre, at hallerne er fri for opmagasinering af redskaber. Herudover er der gjort plads til møde- og undervisningsfaciliteter, personalerum og værksted. Byggeprogrammet omfatter tegninger og beskrivelse af udbygningen. Vedhæftet som bilag til denne sag er det udarbejdede byggeprogram, der danner grundlag for gennemførelse af et total-entrepriseudbud. Tegningerne er alene vejledende, da udformningen vil være et konkurrenceelement i totalentreprise-konkurrencen. Administrationen indstiller, at det af KIF godkendte byggeprogram, godkendes. 2. Udbudskriterier Byggeprogrammet udbydes i totalentreprise, hvilket betyder at bygningsopgaven tildeles én entreprenør, der både forestår projektering af det endelige byggeri på baggrund af byggeprogrammet, og forestår opførelse frem mod et nøglefærdigt byggeri. Udbuddet gennemføres som en indbudt begrænset licitation uden forudgående prækvalifikation, i totalentreprise, med tildelingskriteriet det økonomiske mest fordelagtige tilbud. Ved udvælgelsen blandt egnede og kvalificerede ansøgere udpeges 4 ansøgere, som i lyset af den udbudte opgave har den bedste tekniske og faglige formåen. Bygherren har et ønske og en forventning om, at projektet realiseres inden for en pris, der ligger meget tæt på targetprisen for projektet vedr. udbygning af Karlslunde hallerne. Byggeriet gennemføres som en samlet totalentreprise, med en targetpris for totalentreprisen på 25.500.000 kr. ekskl. moms. Tilbud der (efter prissætning af forbehold) overskrider targetprisen med mere end 2%, afvises som ukonditionsmæssige. Formålet med en targetpris er, at der kommer mest muligt kvalitet for det afsatte budget, som både måles i funktioner, materialer og m2. Administrationen indstiller, at Administrationen bemyndiges til at godkende valg af totalentreprenør i henhold til nedenstående udbudskriterier: Pris: 15% Tilbuddets arkitektoniske og tekniske værdi: 55% Organisation og metode: 30 % Betingelser for udbuddet vedlægges. Udbuddet følger retningslinjerne i Greve Kommunes økonomiske politik, herunder retningslinjer vedr. sociale klausuler. 3. Deponering I forbindelse med udbygningen af det samlede areal ved Karlslunde IF og anlæggelsen af nye bygninger, er der behov for at foretage deponering af midler i forhold til værdien af, at benytte faciliteter, der ikke ejes af Greve Kommune. Deponering skal ske jf. lånebekendtgørelsens regler, og det betyder konkret, at der skal fastlåses likviditet, som frigives over 25 år. Selve deponeringssummen i projektet afhænger af Strandskolens og øvrige enheders brug af både eksisterende og nye bygninger, samt antallet af m2 og etableringen af nye bygninger. I udgangspunktet skal der deponeres svarende til højeste værdi af enten byggeomkostninger eller den offentlige ejendomsværdi. Der kan dog korrigeres sådan, at der kun deponeres svarende til det areal, der benyttes, det vil sige de m2 der benyttes ud af de samlede m2. Ligeledes kan der korrigeres for at der kun deponeres svarende til den tid, der benyttes ud af den samlede åbningstid. Herudover korrigeres der for ferie, således at det kun er skoleåret, der danner grundlag for deponeringen. Administrationen indstiller at midlerne, i alt 4,55 mio. kr., reserveres fra kassen, og at den endelige bevilling vil blive fremlagt politisk, når de samlede omkostninger relateret til nybyggeriet er opgjort. 4. Ejerskab Byrådet godkendte den 14. december 2020 administrationens indstilling om, at afklaring af ejerskabet afventede økonomiske beregninger ift. momsregulativer, deponeringsforhold og driftstilskud med afsæt i byggeprogrammet. På baggrund af det indstillede byggeprogram, samt model for deponering, indstiller Administrationen, at ejerskabet tinglyses som værende Karlslunde Idrætsforenings. Dermed udbetales anlægsmidler som anlægstilskud inkl. moms til KIF, som er Bygherre og afholder udgifterne. Greve Kommunes investering sikres ved tinglysning af pant i ejendommen. 5. Revideret tidsplan Byrådet godkendte den 14. december 2020 administrationens indstilling til tidsplan der indebar, at tilbygningerne ville stå færdige marts 2023. Det har været nødvendigt at anvende ekstra tid til afdækning af brugerbehov, ligesom der må forventes længere tid til byggesagsbehandling end oprindeligt forventet, hvorfor Administrationen indstiller følgende reviderede tidsplan til godkendelse. Januar - marts 2022: Politisk beslutningsproces. Marts 2022: Udbud offentliggøres. Maj 2022: Tilbudsfrist. Juni 2022: Der skrives kontrakt med entreprenør. Juni - september 2022: Projekteringsfase. September - november 2022: Byggetilladelse behandles. November 2022 - oktober 2023: Byggeriet realiseres. Oktober 2023: Indvielse af byggeriet. Strandskolen er indforstået med, at byggeriet først kan tages i brug ultimo oktober måned 2023, da idrætsundervisning indtil efterårsferien foregår udendørs. Gymnastiksale på Strandskolen rives først ned, når udbygningen af Karlslunde Hallerne er færdige og tidligst i 2024. 6. Evaluering Byrådet besluttede den 14. december 2022 organisering og ansvarsfordeling af arbejdet med behovsafdækning, udbud og byggeledelse af opgaven. Det indstilles at der, når byggeriet er ved at være til vejs ende, dvs. efteråret 2023, foretages en evaluering af den organisatoriske konstruktion. Lovgrundlag Lånebekendtgørelsen, krav om deponering svarende til højeste værdi af enten byggeomkostninger eller den offentlige ejendomsværdi. Folkeskolelovens krav til idræt som eksamensfag , så skolernes afgangselever kan undervises efter gældende krav til idrætsundervisning og føres op til idrætseksamen. Kommunalfuldmagten . Da hallerne i Karlslunde drives for kommunale midler, er hallerne også forpligtet til at overholde de regler, der gælder for driften af Greve Kommune. Lejekontrakt på grund mellem Greve Kommune og Karlslunde Idrætsforening – Det fremgår af lejekontrakten vedr. grundarealet, at der er et pantsætningsforbud, hvoraf det fremgår at de opførte bygninger ikke må pantsættes uden forudgående tilladelse fra kommunen. Der er fra Greve Kommunes side aftalt uopsigelighed indtil den 30. april 2050, hvorefter aftalen fra begge parters side er opsigelig med seks måneders varsel. Karlslunde Idrætsforening kan opsige aftalen med 1 års varsel. Det fremgår endvidere af lejekontrakten, at det lejede alene må anvendes til brug for opførelse af bygninger til brug for idrætsudøvere. Økonomiske konsekvenser Forudsætningen for etablering af udbygningen er, at Greve Kommune har afsat 31 mio. kr. i Budget 2021-2024 til formålet, og at KIF finansierer 2,5 mio. kr. (inkl. moms). Greve Kommune har mulighed for at afløfte 85 pct. af den normale momsandel, hvorfor der kan udbetales 37,3 mio. kr. (inkl. moms) til KIF, som i udgangspunktet er bygherre på projektet og efterfølgende også ejer de nyopførte bygninger. Der er således i alt ca. 39,8 mio. kr. (inkl. moms) til rådighed. 1.000 kr. Budget samlet Udbetaling inkl. positivlistemoms Til disposition ekskl. moms Opr. kommunal udgift 31.000 37.349 29.880 Egenfinansiering KIF 2.500 2.500 2.000 Anlægsudgift i alt 33.500 39.849 31.880 - PL Budget 2022 (1,4%) 412 496 397 I alt 33.912 40.346 32.277 Budgettet indeholder samtlige udgifter forbundet med projektet, dvs. bygherrerådgivning, udbuds- og projekteringsomkostninger, opførelses- og ombygningsomkostninger, byggemodning indenfor matriklen og inventar. 1.000 kr. Overslag i 2021-priser (ekskl. moms) Overslag i 2022-priser (ekskl . moms) Bygherrerådgiver 1.200 1.249 Grundudgifter 100 101 Totalentreprise (Targetpris) 25.500 25.863 Inventar - bygherreleverance 1.500 1.515 Øvrige omkostninger 500 507 Uforudsete udgifter (10% - 25%) 3.000 3.042 Samlet anlægsudgift 31.800 32.277 På Byrådets møde den 22. marts 2021 blev der frigivet anlægsmidler til rådgiver, i alt 2 mio. kr. Med denne sag søges der om frigivelse af de resterende anlægsmidler 29,8 mio. kr. til totalentreprisen, grundudgifter, inventar og øvrige omkostninger. Bevillingen indarbejdes i det samlede anlægsbudget hos Center for Teknik og Miljø, og udbetales til Karlslunde Idrætsforening, med henblik på fakturering i Karlslunde Idrætsforening, jævnfør den betalingsplan der bliver aftalt med rådgiver og totalentreprenør. Driftstilskud Ved etableringen af nye bygninger og en udvidelse af det samlede antal m2, vil det årlige driftstilskud til Karlslunde IF skulle øges tilsvarende, og indarbejdes i den eksisterende driftsaftale. Karlslunde Idrætsforening har tidligere estimeret, at etablering af nye bade- og omklædningsfaciliteter, ekstra depoter samt ny springhal, vil det betyde en årlig stigning i tilskuddet på ca. 0,8 mio. kr. Beløbet er bevilget ifm. vedtagelse af budget 2021-2024 og indarbejdet varigt fra 2023. Administrationen indstiller, at endelige beregninger på behov for evt. yderligere driftstilskud afventer den endelige bygnings-løsning, jf. kommende kontrakt med total-entreprenør, og drøftes ifm. budget 2024-2027. Kommunikation Der er udarbejdet en kommunikationsplan for projektet, samt en projekthjemmeside på Greve.dk, hvor der løbende bliver orienteret om projektet, både om idrætsprojekter og Strandskole-projektet. Sagens forløb 08-02-2022 Skole-, Børne- og Ungeudvalget Pkt. 1: Anbefales. Pkt. 2: Anbefales. Pkt. 3: Anbefales. Pkt. 4: Anbefales. Pkt. 5: Anbefales. Pkt. 6: Anbefales. Pkt. 7: Anbefales. 09-02-2022 Kultur- og Fritidsudvalget Punkterne 1-7. Anbefales Udvalget ønsker frem mod den videre behandling i Økonomiudvalg og Byråd, at få undersøgt spørgsmålet om, hvorvidt der er gjort overvejelser om ene omklædningsrum (f.eks. hensyn til LGTB+) 14-02-2022 Klima-, Teknik- og Miljøudvalget 1.-7. Anbefales. 28-02-2022 Økonomiudvalget Økonomiudvalget anbefaler overfor Byrådet at administrationens indstilling godkendes.", "source_path": "data/greve/raw_dagsordener/Byråd 2022-2025_2022-03-07T19:00:00+01:00_e8f78761-7b90-43a1-876d-0a5d77ab3a3a.json"}
{"document_id": "e8f78761-7b90-43a1-876d-0a5d77ab3a3a", "committee": "Byråd 2022-2025", "meeting_date": "2022-03-07T19:00:00+01:00", "section_type": "html_fragment", "section_title": "Godkendelse af ansøgning fra Greve Boligselskab om forhøjelse af råderetsbeløb", "case_number": "22-000248", "agenda_index": 19, "text": "Beslutning Byrådet besluttede at sende sagen tilbage til fornyet behandling i fagudvalget, da nye oplysninger om de økonomiske konsekvenser medfører et behov for en principiel drøftelse af rammerne for godkendelse af råderetsbeløbsforhøjelser. Fraværende: Liselott Blixt, Brigitte Klintskov Jerkel Fremstilling Sagsprocedure Plan- Tryghed- og Integrationsudvalget, Økonomiudvalget og Byrådet. Resume Greve Boligselskab har den 6. december 2021 rettet henvendelse til administrationen og anmodet om byrådets godkendelse af en forhøjelse af det forhøjede maksimumsbeløb for råderetsbeløbet i forbindelse med lejernes ret til at foretage råderetsprojekter på deres lejemål. Supplerende sagsfremstilling Økonomiudvalget protokollerede den 28. februar at sagsfremstillingens afsnit om økonomiske konsekvenser ikke var retvisende. Økonomiudvalget bad derfor om et notat med et overslag på den øgede udgift baseret på data fra istandsættelser i Greve Boligselskab i 2021. Spørgsmålet besvares i denne supplerende sagsfremstilling og i vedlagte bilag med beregningseksempler. Når en lejer vælger at istandsætte sin bolig i overensstemmelse med reglerne om råderetten, kan lejeren finansiere istandsættelsen selv eller ved at boligselskabet lægger ud og lejeren afdrager udgiften over huslejen. Hvis udgiften afdrages over huslejen, betragtes dette som en huslejestigning, der kan berettige til en stigning i eventuel boligsikring. Boligsikring udbetales af Udbetaling Danmark, som er en myndighed under ATP. Siden etableringen af Udbetaling Danmark, har det ikke været muligt for kommunerne at se borgernes boligsikring. Administrationen har derfor lavet nogle beregninger, som eksempler på, hvor meget boligsikringen ville stige, hvis de forskellige husstandstyper fik en huslejestigning på 550 kr. Beregningerne er vedlagt i bilag til sagen. Der er taget udgangspunkt i en huslejestigning på 550 kr., som er den gennemsnitlige huslejestigning på de lejemål som i 2021 fik lavet forbedringer efter råderetten, og hvor forbedringerne medførte en huslejestigning. Det bemærkes, at der ikke, på baggrund af tidligere gennemføre råderetsprojekter, kan konkluderes noget om eventuelt fremtidige udgifter til boligsikring og deres eventuelle sammenhæng med en stigning i råderetsbeløbet. Udgiften til boligsikring afholdes dels af staten, dels af kommunen i en 50/50 fordeling. Indstilling Center for Politik, Organisation & Borgerbetjening indstiller, 1) at ansøgningen fra Greve Boligselskab godkendes, og 2) at godtgørelsen i forbindelse med råderetsprojekter godkendes til det forhøjede maksimumbeløb, der i 2022 udgør 186.530 kr. per lejemål. Sagsbeskrivelse Greve Boligselskab har den 6. december 2021 rettet henvendelse til administrationen og anmodet om forhøjelse af råderetsbeløbet. Råderetten er det beløb, som en lejer af et alment lejemål kan benytte til at fortage forbedringer i lejemålet. Da udgifterne til såvel materialer og håndværkere er steget det seneste år, så er har Greve Boligselskab rettet henvendelse til kommunen og anmodet om byrådets godkendelse af, at dette beløb forhøjes. Råderetten er således det beløb, som boligselskabet godtgør lejerne med i forbindelse med lejernes ret til at foretage forbedringer inde i boligen, uden at boligselskabet som udlejer kan stille krav om, at lejer reetablerer forbedringsarbejdet ved fraflytning. Beboerne i de forskellige afdelinger i de almene boligselskaber kan således beslutte og bestemme, hvordan der skal rådet over boligerne. Der findes således regler om såvel kollektiv råderet (indenfor afdelingen) og individuel råderet, der skal anmeldes til afdelingsmødet. Greve Boligselskab har oplyst over for administrationen, at der i 2021 blev gennemført 161 råderetsprojekter (køkken og bad) i Greve Boligselskab. Den godtgørelse, som Greve Boligselskab ønsker forhøjet til maksimumbeløbet på 186.530 kr. er det beløb, som der kan foretages forbedringsarbejder i det enkelte lejemål. Retten til godtgørelse gør sig ikke gældende for forandringsarbejder, som opsætning af skillevægge og lignende. Greve Boligselskab har som begrundelse for ansøgning om forhøjelse af godtgørelsesbeløbet til forhøjet maksimumsbeløb anført, at baggrunden herfor er de stigende priser på byggematerialer og generelt stigende priser på håndværksydelser, og at det derfor er vanskeligt at holde sig indenfor det beløb, som er standardbeløbet på 128. 331 kr. Det bemærkes, at en forhøjelse af råderetsbeløbet vil betyde en forhøjelse af lejeniveauet. Lovgrundlag Driftsbekendtgørelsens § 90, stk. 5. Økonomiske konsekvenser Sagen har ingen økonomiske konsekvenser. Sagens forløb 08-02-2022 Plan-, Trygheds- og Integrationsudvalget 2022 1.-2. Anbefales. 28-02-2022 Økonomiudvalget Økonomiudvalget anbefaler overfor Byrådet at administrationens indstilling godkendes med bemærkning om at sagen ikke er udgiftsneutral for Greve Kommune idet sagen medfører forhøjede udgifter til boligsikring. Sagsfremstillingens afsnit om økonomiske konsekvenser er således ikke retvisende og Økonomiudvalget ønsker et notat med et overslag på den øgede udgift baseret på data fra 2021.", "source_path": "data/greve/raw_dagsordener/Byråd 2022-2025_2022-03-07T19:00:00+01:00_e8f78761-7b90-43a1-876d-0a5d77ab3a3a.json"}
{"document_id": "e8f78761-7b90-43a1-876d-0a5d77ab3a3a", "committee": "Byråd 2022-2025", "meeting_date": "2022-03-07T19:00:00+01:00", "section_type": "html_fragment", "section_title": "Beslutning om lokaler til plejeområdet", "case_number": "21-015415", "agenda_index": 20, "text": "Beslutning Byrådet godkendte Økonomiudvalgets indstilling. Fraværende: Brigitte Klintskov Jerkel, Liselott Blixt Fremstilling Sagsprocedure Sundheds- og Omsorgsudvalget, Økonomiudvalget og Byrådet. Resume Hjemmeplejen er hjemtaget til at blive leveret fra kommunale hjemmeplejegrupper fra 1. november 2021. Det har betydet etablering af nye hjemmeplejegrupper og tilgang af borgere. Den demografiske udvikling i Greve Kommune tilsiger, at tilgang af 80+-årige vil stige markant de kommende år. Hjemmeplejen blive dermed presset på plads i de nuværende lokaler. I sagen skal tages stilling til leje af lokaler, der kan afhjælpe pladsproblemerne. Indstilling Center for Sundhed & Pleje indstiller at, 1) det godkendes at fremleje 1.100 m 2 kontorlokaler af § 60-fællesskabet, 2) der gives tillægsbevilling til leje af lokaler på 0,720 mio. kr. for perioden april til december 2022, 3) der udarbejdes teknisk rettelse til budget 2023-26 til leje af lokaler på 0,960 mio. kr. årligt fra 2023 og frem, 4) der gives tillægsbevilling til indkøb af inventar og indbo på 0,100 mio. kr. i 2022, 5) der gives tillægsbevilling til forbrugsafgifter mm. på 0,150 mio. kr. i 2022, 6) at de afledte merudgifter i 2022 håndteres som en del af den samlede budgetopfølgning for 2022, og 7) der udarbejdes teknisk rettelse til budget 2023-26 til forbrugsafgifter mm. på 0,200 mio. kr. årligt fra 2023 og frem. Sagsbeskrivelse Baggrund Hjemmepleje i form af personlig pleje og praktisk hjælp har i Greve Kommune frem til oktober 2021 været varetaget af to private leverandører og den kommunale hjemmepleje, grupperne Stranden og Tune. Den 6. oktober og 25.oktober 2021 blev fag- og økonomiudvalg orienteret om udløb af kommunens kontrakt med Altiden samt, at udbud om hjemmepleje var afsluttet uden tilbud, hvorfor plejeopgaven skulle tages hjem. Altidens lokaler blev overtaget og medarbejderne virksomhedsoverdraget til Greve Kommune. Med virkning fra 1. november 2021 er al hjemmepleje dermed overgået til at blive varetaget af den kommunale hjemmepleje. Tilgangen af både borgere og medarbejdere, der er virksomhedsoverdraget fra de private leverandører Attendo og Altiden, presser den kommunale hjemmepleje på lokaleplads. Den gamle gruppe Tune er delt i to - Tune og Karlslunde Landsby. Opdelingen af gruppen skal understøtte ordentlige arbejdsforhold for medarbejderne, der er vokset i antal, sikre nærledelse samt minimere kørselsbehovet i grupperne (nærhed til borgerne). Den gamle gruppe Stranden er udfordret på pladsen i de nuværende lokaler, idet antallet af medarbejdere ligeledes er steget i denne gruppe grundet tilgang af borgere. Også her er der behov for at kunne opdele gruppen, men der mangler egnede lokaler. Derudover er der etableret to nye grupper - Nord og Hundige Nord. Grupperne er placeret i lokaler, der tidligere blev benyttet af de private leverandører. Begge grupper har fået medarbejdere virksomhedsoverdraget fra de private leverandører. Hjemmeplejen kan se ind i en fremtid, hvor antallet af ældre borgere vokser. Jf. demografiudviklingen i Greve Kommune vil antallet af 80+-årige vokse med 45,6 % frem mod 2025 og med 91,1 % frem mod 2032. I 2032 vil der således være 2.140 flere 80+-årige, end der er i 2021 (prognose for 2021 = 2.362 borgere). Det stigende antal ældre borgere vil medføre behov for at ansætte flere medarbejdere. Dette vil presse grupperne yderligere i forhold til behovet for egnede lokaler. Der kan også vise sig behov for at oprette flere hjemmeplejegrupper for at sikre \"nærledelse\". Center for Sundhed & Pleje har været i dialog med Center for Teknik & Miljø om lokaleproblematikken. Greve Kommune har for nuværende ikke egnede ledige lokaler, der kan stilles til rådighed. Mulige lokaler Greve Kommune indgår sammen med seks andre kommuner i en proces om at etablere et § 60-fællesskab til at drive hjælpemiddeldepot. Depotet er beliggende i lejede lokaler på Greve Main 3. Lejemålet omfatter udover lagerdelen ca. 1.400 m2 kontorlokaler, hvor § 60-fællesskabet maksimalt skal benytte 300 m2. Lokalerne er særdeles velegnede til at huse en eller flere plejegrupper, idet der er badefaciliteter, personalekøkken/opholdsrum og gode parkeringsforhold. Der er en række store kontorlokaler, der kan omdannes til omklædningsrum uden behov for at bygge om. § 60-fællesskabet har udtrykt interesse i at leje de kontorlokaler, som fællesskabet ikke selv skal benytte, ud til Greve Kommune. Fremlejen vil forbedre økonomien i fællesskabet. Leje af disse lokaler vil være en mere bæredygtig løsning for plejeområdet, idet de giver mulighed for etablering af endnu en plejegruppe, når det bliver aktuelt. Lovgrundlag Lejeloven, lov om kommuners styrelse, arbejdsmiljøloven og Lånebekendtgørelse §5 stk.5. Økonomiske konsekvenser § 60-fællesskabet har tilbudt, at Greve Kommune kan leje 1.100 m2 kontorarealer for en årlig leje på 0,960 mio. kr. Der har været set mulighed for at leje andre lokaler i kommunen. M2 prisen på lokalerne har været væsentlig højere, end den tilbudte pris for lokaler i § 60-fællesskabet. Idet lejemålet indstilles indgået pr. 1. april 2022, vil huslejeudgiften i 2022 udgøre 0,720 mio. kr. Der vil være behov for at kunne købe inventar og indbo til lokalerne, estimeret til 0,1 mio. kr. Der er ligeledes behov for økonomi til forbrugsafgifter, rengøring, affald, alarm og til løbende indvendig vedligehold af lokaler, inventar og indbo, estimeret til 0,2 mio. kr. årligt. Idet lejemålet indstilles indgået pr. 1. april 2022, vil de løbende udgifter i 2022 udgøre 0,150 mio. kr. Deponering I følge den kommunale lånebekendtgørelse skal Greve Kommune deponere et beløb, når der indgås en kontrakt om leje af lokaler. Beløbet skal svare til den værdi, Greve Kommune ville have afholdt, hvis vi havde bygget lokalerne. Formålet med reglen er, at der sker en reservation af en andel af kommunens kassebeholdning, som kommunen ikke kan anvende til andre formål. Der er en undtagelse i loven, som betyder, at Greve Kommune aktuelt ikke skal deponere, når der skal lejes lokaler hverken til det nye hjælpemiddeldepot eller til lokaler til hjemmeplejen. Undtagelsen kommer i stand, når en kommune opsiger et lejemål, her er kommunen i en kort periode fritaget for at deponere igen ved nye lejemål. Perioden er dog meget kort, da et nyt lejemål kun kan træde i stedet for det gamle i samme år lejemålet opsiges eller frem til 31. marts året efter man har opsagt lejemålet. Greve Kommune har den 1. september 2021 opsagt et lejemål vedrørende Nældebjerg plejecenter. Den oprindelige deponering var på 41,6 mio. kr. og er fuld ud tilgået kassen. Ved opsigelse af lejeaftalen træder undtagelsen i lånebekendtgørelsen i kraft. Det betyder, at der er mulighed for at lade et eller flere nye lejemål træde ind i stedet for det opsagte lejemål. Lokalerne behøver ikke at have samme formål. Det eneste kriterie er, at det nye lejemål skal være indgået i samme år dvs. i 2021 eller senest 31. marts 2022. Undtagelsen er beskrevet i det vedhæftede bilag. Øvrige konsekvenser Som arbejdsgiver er Greve Kommune, jævnfør arbejdsmiljøloven, forpligtiget til at stille følgende faciliteter til rådighed for medarbejderne: Toilet Spiseplads Håndvask Omklædning med aflåste skabe Badefaciliteter Derudover er der brug for lokaler til planlæggere, hvor de kan sidde uforstyrret, samt til ledere, så de kan afholde fortrolige samtaler som f.eks. MUS, ansættelsessamtaler mm.. Der er ligeledes behov for et lokale til samtaler med f.eks. pårørende og borgere eller til tværgående samtaler om en borger med andre faggrupper . Tidsplan § 60-fællesskabet starter op pr. 1. april 2022, hvis det godkendes politisk i de indtrædende kommuner. Lokalerne lejes med virkning fra 1. april 2022. For at udgå deponering skal lejeaftalen være indgået inden 31. marts 2022. Sagens forløb 07-02-2022 Sundheds- og Omsorgsudvalget 1.-7. Anbefales. 28-02-2022 Økonomiudvalget Økonomiudvalget anbefaler overfor Byrådet at Sundheds- og Omsorgsudvalgets indstilling godkendes.", "source_path": "data/greve/raw_dagsordener/Byråd 2022-2025_2022-03-07T19:00:00+01:00_e8f78761-7b90-43a1-876d-0a5d77ab3a3a.json"}
{"document_id": "e8f78761-7b90-43a1-876d-0a5d77ab3a3a", "committee": "Byråd 2022-2025", "meeting_date": "2022-03-07T19:00:00+01:00", "section_type": "html_fragment", "section_title": "Optag af midler til projekt til praksisnært kompetenceløft til nedbringelse af antipsykotisk medicin", "case_number": "21-012799", "agenda_index": 21, "text": "Beslutning Byrådet godkendte Økonomiudvalgets indstilling. Fraværende: Liselott Blixt, Brigitte Klintskov Jerkel Fremstilling Sagsprocedure Sundheds- og Omsorgsudvalget, Økonomiudvalget og Byrådet. Resume Socialstyrelsen meddelte den 20. december 2021 Greve Kommune, at ansøgningen til projektet \"praksisnært kompetenceløft til nedbringelse af antipsykotisk medicin\" er imødekommet. Projektet tildeles derfor i alt 1.032.210 kr. fra ansøgningspuljen til brug i 2022 og 2023. Sagen orienterer om projektet og indstiller at midlerne optages i budgettet og tildeles projektet samt at det godkendes, at projektet sættes i gang. Indstilling Center for Sundhed & Pleje indstiller, 1) at projektet \"praksisnært kompetenceløft til nedbringelse af antipsykotisk medicin\" godkendes igangsat i marts 2022 som beskrevet i sagsfremstillingen, 2) at der meddeles tillægsbevilling til merindtægter på i alt 1.032.210 kr., fordelt på 511.731 kr. i 2022 og 520.479 i 2023, og 3) at der meddeles tillægsbevilling til merudgifter på i alt 1.032.210 kr., fordelt på 511.731 kr. i 2022 og 520.479 i 2023 til budgetområde 5.03 Hjemmepleje til projektet. Sagsbeskrivelse Center for Sundhed & Pleje har søgt om midler fra Sundhedsstyrelsens ansøgningspulje til praksisnært kompetenceløft til nedbringelse af antipsykotisk medicin. Midlerne skal gå til et projekt, som gennem metoden Marte Meo skal komme borgere med demens på Greve Kommunes plejecentre til gode. Marte Meo-metoden er en særlig tilgang til at observere og forstå adfærd og adfærdsændringer, som mennesker med demens kommunikerer på baggrund af, samt til konkret at håndtere uforståelige eller udfordrende adfærd hos mennesker med demens. Denne sag orienterer om projektets formål, metode og plan for gennemførelse. I sagen indstilles det, at puljemidlerne indgår som en merindtægt i budgettet og samtidig tilføres Sundhed & Plejes budget, med en forventet projektopstart i 2022. Formål med puljemidlerne I satspuljeaftalen for 2016-2019 blev regeringen og satspuljepartierne enige om at afsætte 470 mio. kr. til udmøntning af 23 konkrete initiativer på baggrund af en ny national demenshandlingsplan 2025. I forbindelse med opfølgning på demenshandlingsplanen 2025, blev der afsat 23,6 mio. kr. til en pulje til praksisnært kompetenceløft til nedbringelse af antipsykotisk medicin. Ved ansøgningsfristens udløb var der indkommet 19 ansøgninger om støtte fra ansøgningspuljen til en samlet ansøgningssum på 27,7 mio. kr. 15 projekter opnåede støtte med et samlet tilsagnsbeløb på 23,6 mio. kr. Greve Kommunes projekt Center for Sundhed & Pleje ansøgte puljen med projektet \"Praksisnært kompetenceløft i Marte Meo metoden til at nedbringe brugen af antipsykotisk medicin\". Greve Kommune fik den 20. december 2021 tilsagn om tildeling af 1.032.210 kr., fordelt på to år. Marte Meo-metoden er en særlig tilgang til at observere og forstå adfærd og adfærdsændringer, som mennesker med demens kommunikerer på baggrund af. På Greve Kommunes plejecentre skal tilgangen gøre plejepersonalet bedre i stand til at håndtere uforståelige eller udfordrende adfærd hos mennesker med demens. Der er nedsat en projektgruppe, som fra februar 2022 planlægger og gennemfører projektet, som starter op til marts 2022 og forventes afsluttet med udgangen af 2023. Målgruppen for projektet For at nedbringe forbruget af antipsykotisk medicin på plejecentrene, vil projektgruppen udpege de beboere, hvor behovet vurderes at være størst. Beboere, som vil indgå i projektet, vil blive udpeget af projektgruppen i starten af projektperioden. Beboerne vil blive udpeget ud fra følgende prioritering: 1) Beboergruppe 1: Beboere som modtager antipsykotisk medicin vil blive prioriteret først. 2) Beboergruppe 2: Der er muligvis snart behov for antipsykotisk medicin Screeningsværktøjet NPI (validerede måleinstrument Neuropsychiatric Inventory) vil blive anvendt til at udpege beboere, som vurderes snart at kunne få behov for antipsykotisk medicin. Projektet involverer alle fastansatte medarbejdere, der arbejder på plejecentrene i Greve Kommune. Det indbefatter social- og sundhedshjælpere, social- og sundhedsassistenter, sygeplejersker, aktivitetsmedarbejdere, terapeuter og gruppeledere. I alt 313 medarbejdere og ledere indgår i projektet fordelt på tre plejecentre. Endvidere udpeges medarbejdere fra hver gruppe på hver plejecenter til såkaldte Marte Meo-ambassadører, som derefter skal implementere og forankre metoden i praksis. Det præcise antal ambassadører og deres fordeling i grupperne vil være afhængig af selve ambassadørforløbene, hvor motivationen for at blive udpeget skal være særlig stor. De borgerrettede forløb De første forløb påbegyndes i marts 2022, og de sidste påbegyndes i marts 2023. På den baggrund vurderes det, at der kan gennemføres op til 50 forløb fordelt over projektperioden. Det forventes at der i hver gruppe på hvert plejecenter kan køre to forløb på samme tid. Det præcise antal forløb vil dog blandt andet afhænge af antallet af ambassadører, uddannelsen af instruktører og de problemstillinger i forhold til fravær og hjælp på tværs af grupperne, som skyldes situationen omkring corona. Projektet har til formål at opbygge en stærk organisation omkring Marte Meo-metoden. På denne måde, sikres det, at både alle fastansatte og ambassadører, også udover projektperioden, har de rette kompetencer. Dermed er der gode muligheder for at metoden bliver en fast tilgang i plejepersonalets relationer til borgerene, som også kendes fra fx personcentret omsorg. Lovgrundlag Greve Kommunes økonomiske regulativ. Økonomiske konsekvenser Der er ingen egenfinansiering. Lønningerne til projektmedarbejdere finansieres af projektmidlerne. Sagens forløb 07-02-2022 Sundheds- og Omsorgsudvalget 1.-3. Anbefales. 28-02-2022 Økonomiudvalget Økonomiudvalget anbefaler overfor Byrådet at Sundheds- og Omsorgsudvalgets indstilling godkendes.", "source_path": "data/greve/raw_dagsordener/Byråd 2022-2025_2022-03-07T19:00:00+01:00_e8f78761-7b90-43a1-876d-0a5d77ab3a3a.json"}
{"document_id": "e8f78761-7b90-43a1-876d-0a5d77ab3a3a", "committee": "Byråd 2022-2025", "meeting_date": "2022-03-07T19:00:00+01:00", "section_type": "html_fragment", "section_title": "Beslutning om forlængelse af afprøvning af væskebehandling i 2022", "case_number": "20-076310K", "agenda_index": 22, "text": "Beslutning Byrådet godkendte Økonomiudvalgets indstilling. Fraværende: Brigitte Klintskov Jerkel, Liselott Blixt Fremstilling Sagsprocedure Social- og Omsorgsudvalget, Økonomiudvalget og Byrådet. Resume I sagen skal Byrådet beslutte, om det igangværende IV-samarbejdsprojekt mellem kommuner og Region Sjælland skal forlænges til og med 2022. Sagen fortæller, hvilke ændringer i projektets samarbejds- og rammeaftale der er blevet besluttet af Sundhedskoordinationsudvalget i Region Sjælland. Indstilling Center for Sundhed & Pleje indstiller, 1. at Byrådet godkender, at Greve Kommune deltager i den tidsbegrænsede afprøvning af samarbejde om IV-behandling i borgerens hjem i 2022, og 2. at merindtægt fra regionen indarbejdes i Budgetopfølgning 1/2022 og tilføres Sundheds- og Omsorgsudvalgets budgetområde 5.03 til udmøntning i hjemmesygeplejen. Sagsbeskrivelse Sundhedskoordinationsudvalget i Region Sjælland aftalte i 2021 at sætte gang i en tidsbegrænset afprøvning af samarbejde om IV-behandling (væskebehandling) i borgerens hjem. Formålet med afprøvningen var at give viden og erfaringer som grundlag for en mulig permanent aftale. Region Sjælland tilbyder nu, at deltagende kommunerne i samarbejdet forlænger afprøvningsperioden til og med 2022. I 2021 blev alle 17 kommuner i regionen inviteret til at deltage i afprøvningen, som på det tidspunkt var planlagt til et halvt år. En effekt af afprøvningen skulle være at give fælles erfaringer og viden om praktiske udfordringer, patientantal og økonomi og dermed danne fælles viden til udarbejdelse af en tværsektoriel samarbejdsaftale. I de aftaler, der indgås for samarbejdet, er der for den forlængede periode til og med 2022 foretaget enkelte ændringer. Det er således blevet tydeliggjort, hvilke patientgrupper, der er omfattet af afprøvningen. Grundlaget for aftalerne er dog uændret, og det samme er forudsætninger, økonomi mv. I tilbuddet om at deltage i en forlænget afprøvning, at det fortsat op til den enkelte kommune at beslutte, om man ønsker at indgå i samarbejdet. Regionen tilbyder i den forlængede projektperiode fortsat den fornødne undervisning til de kommunale sygeplejersker, der ikke har en ajourført viden om intravenøs behandling. Ifølge kvalitetsstandarden for akutfunktioner er væskebehandling en kan-opgave for kommunerne. Greve Kommune har valgt af udføre væskebehandling i borgerens eget hjem, selvom det som udgangspunkt er en regional opgave. Behandlingen har vist sig nødvendigt for at kunne imødekomme borgernes behov, når de udskrives fra sygehuset. Det er hjemmesygeplejen, der udfører væskebehandlingen efter anvisning fra praktiserende læge. Greve Kommune har i 2021 afholdt udgifterne til denne opgave indenfor egen økonomiske ramme. Hvis Greve Kommune vælger at forlænge samarbejdet omkring afprøvningen, vil finansieringen blive delt med fordelingen 70/30 mellem region og Greve Kommune. Nogle typer væskebehandling kan ikke varetages af kommuner grundet kompleksitet eller af hensyn til patientsikkerhed, hvorfor disse vil blive udført af sygehuset. Der er nedsat en tværsektoriel projektgruppe med repræsentanter fra kommuner, sygehuse og region, der skal sikre koordinering og dataopsamling som grundlag for en eventuel permanent aftale. Sundhedskoordinationsudvalget vil følge arbejdet løbende. Status og erfaringer fra afprøvning af IV-behandling i kommunalt regi i 2021 8 kommuner på tværs af de fire akutsygehusenheder har underskrevet aftalen om ’Afprøvning af IV-behandling i kommunalt regi’ Der er udarbejdet en status for afprøvningen på baggrund af data fra 22 borgerløb på tværs af de 8 kommuner. Afprøvningen skal bl.a. belyse tidsforbruget til IV-behandling i kommunalt regi. Dette har til hensigt at forbedre kommunernes fælles beslutningsgrundlag ift. regionens forslag til en afregningsmodel for IV-behandling til kommunerne Det er sygehusafdelingerne, som udskriver borgere til IV-behandling i kommunalt regi. Det er eHospitalet, som har behandlingsansvaret for borgere i IV-behandling i kommunalt regi. Underafprøvning har der været udfordringer med at få sygehusafdelingerne til at involvere og koordinere med eHospitalet, når de udskriver borgere til IV-behandling i kommunalt regi. Der er ikke endnu lavet systematisk opsamling af data på patienternes tilfredshed m.v., men der er i dialogen udtrykt en række erfaringer, som tages med i det videre arbejde. Først og fremmest har patienterne været meget glade for ordningen Det er vanskeligt at få tilstrækkelig information ud til alle afdelinger, kommunikation er vanskelig til yderste led. Der har ikke været problemer med kompetencer i kommunerne Der har været lidt problemer med hvordan der skal faktureres dette skal tydeliggøres fremadrettet Skal afslutning af kemokur involvere eHospitalet eller skal de blot informeres så de kan føre statistik eHospitalet har været en stor tryghedsfaktor for den sygeplejerske, der står langt væk fra kollegaer og har behov for hjælp De forløb, hvor kommunerne har sagt nej kan årsagen være andet end IV, f.eks meget komplekse behandlingsforløb Grundet manglende involvering af eHospitalet i nogle forløb er behandlingsansvaret ikke tydeligt, og det er vanskeligt at samle data. Sommerferie og sygeplejestrejke har betydet, at ordningen fik en lidt vanskelig opstart med få forløb, men nu er den godt i gang Lovgrundlag Sundhedsloven. Økonomiske konsekvenser Hvis Byrådet godkender, at Greve Kommune deltager i det fortsatte samarbejde i Region Sjælland om IV-behandling (væskebehandling) i borgerens hjem, skal merindtægt fra regionen tilgå budgetområde 5.03 Hjemmesygepleje. De bevillingsmæssige konsekvenser indarbejdes i Budgetopfølgning 1/2022. Sagens forløb 07-02-2022 Sundheds- og Omsorgsudvalget 1.-2. Anbefales. 28-02-2022 Økonomiudvalget Økonomiudvalget anbefaler overfor Byrådet at Sundheds- og Omsorgsudvalgets indstilling godkendes.", "source_path": "data/greve/raw_dagsordener/Byråd 2022-2025_2022-03-07T19:00:00+01:00_e8f78761-7b90-43a1-876d-0a5d77ab3a3a.json"}
{"document_id": "e8f78761-7b90-43a1-876d-0a5d77ab3a3a", "committee": "Byråd 2022-2025", "meeting_date": "2022-03-07T19:00:00+01:00", "section_type": "html_fragment", "section_title": "Cykelstiprojekter med puljemidler 2021", "case_number": "21-012340", "agenda_index": 23, "text": "Beslutning Byrådet godkendte Økonomiudvalgets indstilling med bemærkning om at Økonomiudvalget får forelagt resultatet af forhandlingerne med lodsejer, når projekt er udarbejdet og forhandlinger er gennemført. (A) og (Ø) følger administrationens indstilling. (F) undlod at tage stilling. Fraværende: Brigitte Klintskov Jerkel, Liselott Blixt Fremstilling Sagsprocedure Klima-, Teknik- og Miljøudvalget, Økonomiudvalget og Byrådet Resume Greve Kommune har fået tilsagn fra Vejdirektoratet til to cykelstiprojekter fra Cykelstipuljen 2021. Det drejer sig om cykelsti langs Tune Landevej samt et cykelstistykke langs motorvejen, hvor der i dag mangler forbindelse. Begge cykelstiprojekter kræver, at der skal inddrages private arealer ved en frivillig aftale eller i yderste konsekvens ved ekspropriation. I sagen gives bemyndigelse til at indgå aftaler med lodsejere under forudsætning af, at Byrådet er villige til at foretage ekspropriation for at få cykelstiprojekterne gennemført. Indstilling Center for Teknik & Miljø indstiller, 1. at administrationen bemyndiges til at opstarte forhandlinger og indgå frivillige aftaler om erhvervelse af de nødvendige arealer, og 2. at Byrådet er villige til at erhverve de nødvendige arealer ved ekspropriation for at få cykelstiprojekterne gennemført. Sagsbeskrivelse Greve Kommune har fået tilskud til to cykelstier ud af de seks ansøgninger, der blev sendt til Vejdirektoratet tilbage i juni 2021 (jf. sag af 4. november 2021 forelagt Teknik- og Miljøudvalget). Der er givet tilskud til cykelsti langs Tune Landevej samt etablering af cykelsti langs et stykke af motorvejen, hvor der i dag ikke er en forbindelse. Begge cykelstiprojekter kræver en inddragelse af private arealer, for at projekterne kan gennemføres. Kommunen kan ekspropriere til offentlig vej eller sti efter vejlovens § 96, når det er nødvendigt af hensyn til almenvellet. Administrationen vil for så vidt muligt undgå at ekspropriere, men skulle en ekspropriation komme på tale, vil administrationen fremlægge de konkrete forhold til beslutning. Dog er det vigtigt, at Byrådet inden forhandlingerne tilkendegiver, at de er villige til om nødvendigt at ekspropriere, da dette medfører, at aftalerne kan indgås skattefrit for de berørte borgere. Er udvalget ikke ekspropriationsvillige eller kendes holdningen ikke, skal de berørte borgere betale skat af det beløb, som grunden købes for. Det er også vigtigt, at få Byrådets tilkendegivelse på dette tidlige tidspunkt i forløbet, inden der bruges midler på konkrete opmålinger af linjeføringen og forundersøgelser/forprojektering med videre, der ellers i sidste ende ikke kan lade sig gøre, hvis Byrådet ikke er ekspropriationsvillige. Da vil kommunen have brugt midler på projektet, som ikke kan medfinansieres af vejdirektoratets pulje, da projektet så må opgives. Lovgrundlag Ejendomsavancebeskatningslovens § 11, stk. 1, 2. pkt. Økonomiske konsekvenser Arbejdet med opmåling af arealer er ikke færdigt, hvorfor størrelsen af arealet og beløbet for overtagelse ikke kendes. Dog forventes det, at beløbet for overtagelsen af arealerne kan holdes indenfor den økonomiske ramme. Midlerne til landmåleren ligger også indenfor den økonomiske ramme. Øvrige konsekvenser Giver udvalget ikke administrationen bemyndigelse til at indgå frivillige aftaler, vil det resultere i, at de to cykelstiprojekter ikke kan udføres, da de kræver, at kommunen overtager areal. Er udvalget ikke ekspropriationsvillige, kan administrationen ikke tilbyde skattefrie salg, når der indgås dialog om frivillige aftaler. Desuden vil en manglende villighed til ekspropriation medføre svære forhandlingsbetingelser, som kan føre til både urimeligt høje priser for arealerne og/eller fordyrende forsinkelser af projekterne. Kommunikation Cykelstiernes udførelse annonceres på Greve Kommunes hjemmeside. Frivillige aftaler kommunikeres til grundejer jf. gældende regler, og administrationen har en professionel rådgiver fra et landinspektørfirma med på opgaven. Tidsplan Ved en godkendelse af indstillingen, vil en tidsplan se således ud: Medio Januar 2022 - opstart af opmåling af areal af landinspektørfirma. April 2022 - orientering af grundejer og påbegyndelse af forhandling af frivillige aftaler. April/Maj 2022 - 1) Indgåelse af frivillige aftaler eller 2) i tilfælde af at der efter dialog og forhandlinger ikke kan indgås en frivillig aftale så påbegyndes ekspropriationsprocessen, og der fremlægges en sag for Byrådet. Sagens forløb 14-02-2022 Klima-, Teknik- og Miljøudvalget 1. Anbefales. 2. Administrationens indstilling kan ikke anbefales. For administrationens indstilling stemte: Bjarke Abel (A) Imod administrationens indstilling stemte: Hans-Jørgen Kirstein (D), Torben Hoffmann (V) og Claus Jensen (V). Claus Dyremose (C) undlod at tage stilling. 28-02-2022 Økonomiudvalget Økonomiudvalget anbefaler overfor Byrådet at Klima-, Teknik- og Miljøudvalgets indstilling godkendes. John T. Olsen (A) følger Bjarke Abel (A) i Klima-, Teknik- og Miljøudvalget. Mehmet Zeki Dogru (Ø) anbefaler administrationens indstilling.", "source_path": "data/greve/raw_dagsordener/Byråd 2022-2025_2022-03-07T19:00:00+01:00_e8f78761-7b90-43a1-876d-0a5d77ab3a3a.json"}
{"document_id": "e8f78761-7b90-43a1-876d-0a5d77ab3a3a", "committee": "Byråd 2022-2025", "meeting_date": "2022-03-07T19:00:00+01:00", "section_type": "html_fragment", "section_title": "Supplement til Movia udbud A21 af buslinje 120 og 225 - elektriske ramper", "case_number": "20-078105K", "agenda_index": 24, "text": "Beslutning Byrådet godkendte Økonomiudvalgets indstilling. Fraværende: Liselott Blixt, Brigitte Klintskov Jerkel Fremstilling Sagsprocedure Klima-, Teknik- og Miljøudvalget, Økonomiudvalget og Byrådet. Resume De nuværende kontrakter for buslinje 120 og 225 udløber ultimo 2023. Linjerne indgår derfor i det kommende udbud hos Movia (udbud A21). Udbuddene foregår i større udbudsenheder. Greve Kommunes udbudsgrundlag blev fastlagt på Byrådet den 21. juni 2021. Nu åbner Movia op for, at elektriske ramper kan være en del af udbudsgrundlaget, hvis dette ønskes. Indstilling Center for Teknik & Miljø indstiller, at Movia meddeles, at Greve Kommune ønsker elektriske ramper som en del af udbud A21. Sagsbeskrivelse De nuværende kontrakter for buslinje 120 og 225 udløber ultimo 2023, og de to linjer er med i udbud i en gruppe med kontraktstart i december 2023 (udbud A21). Linje 120 er en tværkommunal linje og finansieres af Region Sjælland samt Greve, Høje-Taastrup og Ishøj kommuner. Linje 225 finansieres af og kører kun i Greve Kommune. Greve Kommune godkendte på Byrådet den 21. juni 2021 Movias anbefalinger til udbudsstrategi. Greve Kommune er i udbudsenhed med Høje-Taastrup og Ishøj kommuner samt Region Sjælland. Alle parter var enige i udbudsstrategien. Udbudsgrundlaget blev fastlagt til følgende: miljøstandarder med emissionsfrie busser og kontraktlængde på 12 år, det nuværende driftsomfang fortsættes, standard på busstørrelse (ca. 12 meter), reklamer tillades , digitale skærme anvendes i busserne, og digitale linjefriser indgår ikke. Movia tilbyder nu kommunerne i udbud A21, at stille krav om elektriske ramper. Årsagen er afledt af, at Region Hovedstaden på regionsrådsmødet den 17. august 2021 har truffet beslutning om at stille skærpede krav til tilgængeligheden med elektriske ramper på fire af regionens buslinjer med lange kontrakter i A21. Et tilvalg af elektriske ramper forudsætter dog, at der er enighed om ønsket blandt alle kommuner, der finansierer den relevante kørsel på de berørte buslinjer, samt mellem de kommuner der har linjer i samme udbudsenhed. Det betyder, at der skal være enighed mellem Høje-Taastrup, Ishøj og Greve kommuner samt Region Sjælland. Udgangspunktet ved udbud af buslinjer er i dag, at alle linjer skal betjenes med busser, der er udstyret med ramper. Movias busser lever op til kravet ved at være indrettet med manuelle, håndbetjente ramper, som giver ældre med nedsat mobilitet og passagerer med fysiske handicap, i særlig grad kørestolsbrugere, en adgang til bussen. Fra et kundeperspektiv betyder løsningen med de manuelle ramper, at man som passager skal have en hjælper med til at folde rampen ud, da man ikke kan betjene rampen fra en kørestol. Det er ikke muligt at få hjælp fra chaufføren, da denne ikke må forlade førersædet. Movia har gennem en årrække fulgt udviklingen med elektriske rampeløsninger og vurderer, at elektriske ramper vil kunne betyde en øget tilgængelighed for særligt passagerer i kørestol. Dette skyldes blandt andet., at en elektrisk rampe aktiveres af chaufføren fra førersædet. Det er imidlertid vigtigt at understrege, at det ikke alene er rampeløsningen i bussen, der er afgørende for tilgængeligheden til busdriften, da hældningen på rampen også afgøres af indstigningshøjden og den øvrige tilgængelighed ved stoppestedet - dette uanset om der er elektriske eller manuelle ramper i busserne. Stoppesteders tilgængelighed handler både om, hvor nemme de er at komme til, og om hvordan de indrettes for at fungere bedst muligt for passagerer med handicap. For en kørestolsbruger er det bedst, hvis der er kantsten/forhøjede kantsten. Ved stoppesteder helt uden kantsten bliver hældningen på ramperne meget stor og dermed svær at forcere, uanset om det er en manuel eller elektrisk rampe, der er installeret i bussen. Der foreligger ikke undersøgelser af tilgængeligheden til kommunens busstoppesteder. Tilføjelse af elektriske ramper må derfor alene være for at forbedre muligheden ved de stoppesteder, hvor det kan fungere. Den nye kontrakt gælder 12 år, og stilles der ikke krav om elektriske ramper i den nye kontrakt, kan der gå mange år før, at der kommer elektriske ramper i linje 120 og 225, da det i praksis er yderst vanskeligt at eftermontere elektriske ramper. Hverken Greve Kommune eller Movia kender udbudsgruppens holdning til elektriske ramper. Lovgrundlag Lov om Trafikselskaber. Økonomiske konsekvenser Prismæssigt er den aktuelle markedsvurdering fra Movias side, at en elektrisk rampe vil betyde en merpris på mellem 54.400 og 68.000 kr. årligt for Greve Kommune. Det svarer til en årlig merudgift på ca. 1 % i forhold til de nuværende årlige udgifter. Merudgiften medtages som en teknisk rettelse til Budget 2023-2026. Øvrige konsekvenser Der skal være enighed blandt alle parter, der finansierer den relevante kørsel på de berørte buslinjer, samt mellem de kommuner der har linjer i samme udbudsenhed. Kommunikation Kommer der elektriske ramper i linje 120 og 225 fra december 2023, vil Greve Kommune kommunikere dette til borgerne via hjemmesiden og eventuelt på Facebook. Tidsplan Fristen for en tilbagemelding til Movia er senest den 31. marts 2022. Sagens forløb 14-02-2022 Klima-, Teknik- og Miljøudvalget Anbefales. 28-02-2022 Økonomiudvalget Økonomiudvalget anbefaler overfor Byrådet at Klima-, Teknik- og Miljøudvalgets indstilling godkendes.", "source_path": "data/greve/raw_dagsordener/Byråd 2022-2025_2022-03-07T19:00:00+01:00_e8f78761-7b90-43a1-876d-0a5d77ab3a3a.json"}
{"document_id": "e8f78761-7b90-43a1-876d-0a5d77ab3a3a", "committee": "Byråd 2022-2025", "meeting_date": "2022-03-07T19:00:00+01:00", "section_type": "html_fragment", "section_title": "Samarbejde om anlægslov for udviklingen af Køge Bugt Strandpark", "case_number": "21-013732", "agenda_index": 25, "text": "Beslutning Byrådet godkendte Økonomiudvalgets indstilling. Fraværende: Brigitte Klintskov Jerkel, Liselott Blixt Fremstilling Sagsprocedure Plan- og Udviklingsudvalget, Økonomiudvalget og Byrådet Resume Regeringen ønsker med nyt udspil at give mulighed for at modernisere Køge Bugt strandpark. Projektet vil få væsentlig betydning for kommunernes anlægsbudget, og det foreslås, at der etableres en ny projektorganisering forankret i de fem ejer-kommuner. Supplerende sagsfremstilling Supplerende sagsfremstilling februar 2022 Byrådet godkendte den 20. december 2021 administrationens indstillingspunkt 2 og undlod at tage stilling til indstillingspunkt 1 og 3 med bemærkning om, at byrådet ønsker at afvente stillingtagen til det videre arbejde, til det er afklaret, om tidsplanen kan ændres. I denne sag fremlægges den oprindelige sag til fornyet behandling med supplerende oplysninger. Sagen blev oprindeligt behandlet i det daværende Plan- og Udviklingsudvalg men starter denne gang i Økonomiudvalget. Indenrigs- og Boligminister Kaare Dybvad Bek har i et brev (se bilag) udtrykt forståelse for, at der er brug for noget ekstra tid, inden en principaftale. Ministeren er også indforstået med, at principaftalen primært skal fastlægge de overordnede rammer for fremtidssikringen af strandparken, rammer som efterfølgende præciseres yderligere i arbejdet med anlægsloven. Der er derfor brug for, at Byrådet igen tager stilling til punkt 1. og 3. i indstillingen. I forhold til finansiering af Greve Kommunes deltagelse i samarbejdet med de øvrige kommuner gør administrationen opmærksom på, at finansiering fx kan ske af puljen til verdensmål, da samarbejdet med strandparkkommunerne er væsentligt for koordineringen af sikringsniveauet og kystsikringen i det hele taget jf. også handlinger besluttet i kommunens risikostyringsplan. Arbejdet med ny anlægslov understøtter således FNs verdensmål nr. 13 om klimasikring. Der resterer 125.000 kr. fra budgettet til verdensmål i 2022, og dette beløb kan således finansiere deltagelsen i 2022. For finansiering af samarbejdet i 2023 og 2024 anbefaler administrationen, at finansieringen indarbejdes som teknisk rettelse i budget 2023-2026, såfremt det besluttes, at Greve Kommune skal deltage i samarbejdet. Samtidig gør administrationen opmærksom på, at de andre kommuner i samarbejdet i øjeblikket er i gang med at planlægge og koordinere inddragelse af borgere i arbejdet, og at det derfor er vigtigt, at Byrådet træffer endelig beslutning nu om enten ikke at deltage i arbejdet eller tilslutte sig samarbejdet. Supplerende sagsfremstilling december 2021 Plan- og Udviklingsudvalget besluttede på mødet den 30. november at få belyst, hvordan arbejdet med sikringsniveauer er planlagt og skrider frem. Oprindeligt var koordineringen af sikringsniveauerne mellem kommunerne i Strandparken en del af det projekt, som kommunerne søgte om EU-Life-midler til. Ansøgningen fik desværre et afslag, og Region Hovedstaden er nu tovholder på at samle kommunerne og facilitere det fortsatte arbejde herunder koordinering af beskyttelsesniveauet. Der er foreløbigt indkaldt til et møde mellem kommunerne den 25. januar 2022. Indstilling Center for Teknik & Miljø indstiller 1) at Byrådet godkender forslag til ny projektorganisering til udviklingen af Køge Bugt Strandpark efter model 2. (bilag 1), 2) at Byrådet godkender, at forvaltningen i fællesskab med de øvrige ejerkommuner arbejder for, at Bolig- og Planstyrelsens tidsplan revideres under hensyntagen til projektets kompleksitet, behovet for tværkommunal koordinering samt inddragelse af interessenter, (bilag 2), og 3) at Byrådet godkender, at Greve Kommune medfinansierer 360.000 kr. til ansættelse af en fælles projektleder i det kommende udviklingsprojekt, (bilag 3) hvoraf der afsættes 120.000 kr. i 2022 finansieret af kassen og de resterende 240.000 kr. indarbejdes som en teknisk rettelse i budget 2023-2026. Sagsbeskrivelse Regeringen har som led i udspillet ”Tættere på - Grønne byer og en hovedstad i udvikling” taget initiativ til en anlægslov, som muliggør en modernisering af Køge Bugt Strandpark. En anlægslov ophæver – enten permanent eller for en periode – strandbeskyttelseslinjen, søbeskyttelseslinjer mv., der i dag forhindrer en modernisering af Strandparken. I forbindelse med anlægsloven skal der ligeledes tages stilling til, hvordan de naturmæssige værdier, biodiversitet etc. kan styrkes gennem omdannelsen af Strandparken. I følge vedtægterne for Strandparken I/S kan driftsorganisationen udelukkende varetage drift af den eksisterende strandpark, og da beslutninger om kommunale anlægsudgifter skal forankres i de respektive kommunalbestyrelser, er der behov for at se på den fremtidige organisering af moderniseringsprojektet. Det vurderes at være altafgørende for realisering af projektet, at de 5 ejer-kommuner går i takt overfor Regeringen og overfor fonde, der kan bidrage til realiseringen. Alle fem Teknik- og Miljøforvaltninger i ejerkommunerne fremlægger derfor denne sag i de enkelte kommunalbestyrelser for at opnå en hensigtsmæssig projektorganisering. To modeller for den fremtidige organisering 1) Sekretariat for Køge Bugt Strandpark I/S udvides samt vedtægter ændres, så interessentselskabet kan arbejde med udvikling og kystsikring. 2) Projektorganisering med fokus på kystsikring og udvikling af Strandparken forankres politisk direkte i de enkelte ejerkommuner, De to modeller er nærmere beskrevet i bilag 1. Det er administrationens vurdering, at model 2 egner sig bedst til at håndtere og koordinere et kommende moderniseringsprojekt på vegne af de fem kommunalbestyrelser, da det kræver en solid faglig forankring og samtidig en vis agilitet. Dertil kommer, at model 2 åbner op for, at projektet også kan omfatte de dele af Greves kyststrækning, som i dag ikke ligger indenfor Strandparken I/S samt havnene, der ikke er en del af Strandparken I/S, men naturligt skal omfattes af anlægsloven i forhold til fremtidig kystbeskyttese . Bolig- og Planstyrelsen har præsenteret de fem ejer-kommuner for en tidsplan, som administrationen vurderer er urealistisk. Styrelsen lægger blandt andet op til, at der foreligger en færdigbehandlet principaftale for projektet i april 2022. Derfor er administrationen i de fem ejer-kommuner i dialog med Styrelsen om en revision af tidsplanen. Tidsplanen bør i højere grad tage hensyn til, at der er tale om et meget komplekst projekt med etablering af kystsikring, rekreative fritidsanlæg samt sikring af de naturmæssige værdier i området, som også kræver tilvejebringelse af en vis finansiering. Tidsplanen bør også afspejle, at der er tale om et tværkommunalt projekt, der skal koordineres og besluttes på tværs af 5 kommuner, ligesom der er behov for tid til involvering af interessenterne i området. Behovet for at sikre et udstrakt hensyn til de lokale beslutningsprocesser og ønsker - samt tid til inddragelse af lokale interessenter – er uddybet i bilag 4. Den omfattende proces med at forberede en anlægslov vil udgøre et væsentligt ressourcetræk på de fem ejerkommuners plan, natur- og miljøenheder. Det foreslås derfor, at kommunen over 3 år afsætter kr. 360.000, der skal gå til ansættelse af en fælles projektleder, der skal sikre fremdrift i projektet på tværs af kommunerne. Beløbet afspejler den fordelingsnøgle, der allerede i dag anvendes i regi af Strandparken. Projektlederen forankres i én af kommunerne med reference til den pågældende kommunes tekniske direktør. Lovgrundlag Lov om Planlægning Økonomiske konsekvenser Det indstilles, at der bevilliges kr. 360.000 til ansættelse af en fælles projektleder til at varetage de fælles kommunale interesser i forbindelse med udarbejdelsen af en anlægslov. Beløbet dækker kommunens bidrag til ansættelse af en fælles projektleder i en periode på i alt 3 år. Under normale omstændigheder vil administrationen ikke anbefale at finansiere deltagelse i projekter som dette ved kassetræk. Da der er tale om et nyt projekt som derfor ikke indgik i budgetprocessen for 2022 og som vurderes at være af stor strategisk interesse for kommunen, foreslås det, at udgiften vedr. 2022 på 120.000 kr. finansieres af kassen og at udgiften i 2023 og 2024 på i alt 240.000 kr. indregnes som en teknisk rettelse i budget 2023-2026. Realisering af moderniseringen af Køge Bugt Strandpark vil have store konsekvenser for de kommunale budgetter og eventuelt også for anlægsrammen. Det foreslås derfor, at den fælles projektorganisering snarest muligt fremlægger et forslag til finansieringsprincipper mm for det kommende projekt. Se i øvrigt Bilag 3. Øvrige konsekvenser Der bliver behov for at prioritere projektet med væsentlige ressourcerne på planområdet. Det er derfor anbefalet i Plan- og Udviklingsudvalget, at andre planmæssige udviklingsopgaver som f.eks. udvikling af erhvervsområdet \"det indeklemte areal\" afventer en nærmere afklaring af arbejdet med anlægsloven. Det bliver ligeledes nødvendigt at prioritere opgaven på miljø- og naturområdet. Kommunikation Der forestår et stort planlægningsmæssigt arbejde mellem kommunerne om fx udarbejdelse af helhedsplaner, koordinering af kystsikringsniveau, inddragelse af interessenter, fondsansøgninger, anlægsprojekter ol. Der bliver behov for at inddrage forskellige interessenter i løbet af processen, når det bliver klart, hvilke projekter Greve Kommune og de andre kommuner ønsker at få med ind i principaftalen. Tidsplan Styrelsen har lagt op til en meget stram tidsplan hvor f.eks. byggefelter, stier og adgange skal beskrives i december mens klimasikring skal afklares i midten af januar. Der er en plan om at miljøvurderingen drøftes i starten af februar. Det vurderes urealistisk at nå så detaljerede og betydningsfulde emner på så kort tid. Styrelsen har ligeledes lagt op til at der skal være en såkaldt \"solnedgangsklausul\", hvor de konkrete projekter skal gennemføres inden for en kortere årrække, hvorefter blandt andet strandbeskyttelsen, genindtræder. Øvrige forhold Enhedschef for Plan, Vej og Landskab, Maja Bagge Lillelund deltager på Plan- og Udviklingsudvalgets møde. Sagens forløb 30-11-2021 Plan- og Udviklingsudvalget (slettet 10-01-2022) Udvalget undlader at tage stilling, men ønsker frem mod Økonomiudvalget at få belyst, hvordan arbejdet med sikringsniveauer er planlagt og skrider frem. 13-12-2021 Økonomiudvalget (slettet 10-01-2022) Økonomiudvalget kan ikke anbefale administrationens indstilling. Mehmet Zeki Dogru (Ø), John T. Olsen (A), Brigitte Klintskov Jerkel (C), Rigge Nørmark (V) og Marc Genning (V) undlod at tage stilling. Fraværende: Pernille Beckmann 20-12-2021 Byråd Byrådet godkendte administrationens indstillingspunkt 2 og undlod at tage stilling til indstillingspunkt 1 og 3 med bemærkning om, at byrådet ønsker at afvente stillingtagen til det videre arbejde til, det er afklaret, om tidsplanen kan ændres. (O) stemte imod alle indstillingspunkter. Fraværende: Mehmet Zeki Dogru, Niclas Bekker Poulsen 28-02-2022 Økonomiudvalget Økonomiudvalget anbefaler over Byrådet at administrationens indstillingspunkt 1 godkendes. Økonomiudvalget kan ikke anbefale administrationens indstillingspunkt 3 men anbefaler i stedet overfor Byrådet at finansieringen anvises fra puljen til Verdensmål idet arbejdet understøtter Verdensmål nr. 13. Økonomiudvalget stiller som betingelse for at kommunen indgår i arbejdet at der arbejdes for at anlægsloven gælder hele kyststrækningen i Greve Kommune og udvalget ønsker status på dette inden budgetforhandlinger for 2023. Økonomiudvalget ønsker endvidere, at der for Greve Kommunes del af kyststrækningen er fokus på tilgængelighed på stranden. Det bemærkes at Byrådet godkendte administrationens indstillingspunkt 2 den 20. december 2021.", "source_path": "data/greve/raw_dagsordener/Byråd 2022-2025_2022-03-07T19:00:00+01:00_e8f78761-7b90-43a1-876d-0a5d77ab3a3a.json"}
{"document_id": "e8f78761-7b90-43a1-876d-0a5d77ab3a3a", "committee": "Byråd 2022-2025", "meeting_date": "2022-03-07T19:00:00+01:00", "section_type": "html_fragment", "section_title": "Indtægts- og udgiftsbevilling vedr. kompetenceløft af medarbejdere, der arbejder med 0-2-årige fra udsatte og sårbare familier", "case_number": "20-008475K", "agenda_index": 26, "text": "Beslutning Byrådet godkendte Økonomiudvalgets indstilling. Fraværende: Liselott Blixt, Brigitte Klintskov Jerkel Fremstilling Sagsprocedure Skole-, og Børne- og Ungeudvalget, Økonomiudvalget og Byrådet. Resume Greve Kommune fået udmeldt et beløb på 0,539 mio. kr. fra den statslige pulje til kompetenceløft af pædagoger og pædagogiske assistenter i daginstitutioner samt dagplejere, der arbejder med 0-2-årige fra udsatte og sårbare familier. Center for Dagtilbud & Skoler beder i sagen om godkendelse af en indtægts- og udgiftsbevilling på maksimalt 0,539 mio. kr. i 2022. Indstilling Center for Dagtilbud & Skoler indstiller, 1) at der meddeles tillægsbevilling til merindtægter på maksimalt 0,539 kr. i 2022 til kompetenceløft af pædagoger, pædagogiske assistenter og dagplejere, og 2) at der meddeles tillægsbevilling til merudgifter på maksimalt 0,539 kr. i 2022 til kompetenceløft af pædagoger, pædagogiske assistenter og dagplejere. Sagsbeskrivelse Som en del af ”1.000 dages programmet – en bedre start på livet” er der på finansloven tilbage i 2019 afsat en økonomisk ramme på 74 mio. kr. til kompetenceløft af pædagoger og pædagogiske assistenter i daginstitutioner samt dagplejere, der arbejder med 0-2-årige fra udsatte og sårbare familier. Midlerne fordeles efter en objektiv fordelingsnøgle mellem kommunerne, hvor Greve Kommunes andel udgør maksimalt 0,539 mio. kr. For at have mulighed for at få andel i midlerne, tilkendegav Greve Kommune ønske om deltagelse i kompetenceudviklingsindsatsen den 28. februar 2020. Da coronaen ramte landet i marts 2020 besluttede Center for Dagtilbud & Skoler, at afvente igangsætning af disse kompetenceudviklingsinitiativer for at sikre driften i dagtilbuddene, hvilket lå i tråd med opfordringen fra ministeriet om at udskyde udviklingsorienterede tiltag, der ikke var knyttet direkte til driften. Greve Kommune var på baggrund heraf i dialog med ministeriet, som tilkendegav, at kommunen uden problemer kunne vente med at igangsætte kompetenceudviklingen til 2022, dog således at udgifterne seneste afholdes i 2022. Udmøntning i Greve Kommune i 2022 Puljens målgruppe er henholdsvis pædagoger og pædagogiske assistenter i daginstitutioner samt dagplejere, hvor alle de nævnte faggrupper arbejder med 0-2-årige børn fra sårbare og udsatte familier. I forhold til Greve Kommune er personale i følgende typer af dagtilbud omfattet: Kommunale daginstitutioner. Selvejende daginstitutioner. Privatinstitutioner. Kommunal dagpleje. Ifølge kriterierne for anvendelsen af midlerne skal de anvendes efter fordelingsnøgle, der hedder 69-31. Det betyder, at ca. 69 procent af midlerne forudsættes anvendt på diplommodul for pædagoger samt læringsforløb for pædagogiske assistenter i daginstitutioner, mens ca. 31 procent af midlerne forudsættes anvendt på læringsforløb for dagplejere. Det muligt indenfor puljens rammer at tilbyde 11 pædagoger, 7 pædagogiske assistenter og 10 dagplejere et særligt diplom – eller læringsforløb. Center for Dagtilbud har kontaktet de tre privatinstitutioner i kommunen med henblik på deres deltagelse, men de to af dem har ikke 0-2-årige børn og den tredje har ikke vendt tilbage på centerets henvendelse. I januar 2022 påbegynder pædagoger og pædagogiske assistenter fra kommunale og selvejende institutioner deres forløb på Professionshøjskolen Absalon. Puljen dækker udover kursusafgiften også udgifter til vikardækning, når medarbejderne er til undervisning. På nuværende tidspunkt er der ikke planlagt læringsforløb for Greve Dagpleje inden for puljens rammer. Baggrunden herfor er, at Greve Dagpleje har fået finansieret et stort kompetenceforløb med samme profil, dækkende hele dagplejen, via den Den Kommunale Kompetencefond. Formålet med puljen (Børne- og Undervisningsministeriets beskrivelse) Kompetenceløftinitiativets og hermed tildelingspuljens formål er, at medvirke til at styrke trivsel, udviklings- og læringsmuligheder for 0-2-årige fra sårbare og udsatte familier gennem kompetenceløft af såvel pædagoger og pædagogiske assistenter i daginstitutioner som dagplejere, der arbejder med 0-2-årige børn fra sårbare og udsatte familier. Kompetenceløftet skal ske gennem et diplommodul for pædagoger og et fem-dages læringsforløb for pædagogiske assistenter i daginstitutioner og dagplejere med fokus på barnets første 1.000 dage. Det forventes, at diplommodulet og læringsforløbene medvirker til: at skærpe og styrke det pædagogiske personales kompetencer i arbejdet med børn i udsatte positioner i deres første 1.000 dage, at styrke personalets viden om børns trivsel, læring, udvikling og dannelse i de første 1.000 dage, tværfagligt samarbejde, stimulerende læringsmiljøer samt om forældresamarbejde, og at bidrage til, at arbejdet med børn i udsatte positioner i deres første 1.000 dage ses i en bredere sammenhæng med arbejdet med læring og udvikling i den styrkede pædagogiske læreplan. Lovgrundlag Kompetenceindsatsen og anvendelsen af midlerne skal tilrettelægges i overensstemmelse med ” Vejledning om tildelingspulje til kompetenceløft af pædagoger og pædagogiske assistenter i daginstitutioner samt dagplejere, der arbejder med 0-2-årige fra udsatte og sårbare familier” samt ”Bilag 1. Ramme for udmøntningen af kompetenceudviklingsinitiativet i 1.000-dages programmet” . Økonomiske konsekvenser Udbetaling af tilskud fra ministeriet foretages på baggrund af det faktiske forbrug i delregnskab og afsluttende regnskab i tilskudsperioden 1. januar 2022 – 31. december 2022. Sagens forløb 08-02-2022 Skole-, Børne- og Ungeudvalget 1) Anbefales, idet udvalget på et senere møde ønsker en sag der belyser kompetenceudvikling på området. 2)Anbefales, idet udvalget på et senere møde ønsker en sag der belyser kompetenceudvikling på området. 28-02-2022 Økonomiudvalget Økonomiudvalget anbefaler overfor Byrådet at Skole-, Børne- og Ungeudvalgets indstilling godkendes.", "source_path": "data/greve/raw_dagsordener/Byråd 2022-2025_2022-03-07T19:00:00+01:00_e8f78761-7b90-43a1-876d-0a5d77ab3a3a.json"}
{"document_id": "e8f78761-7b90-43a1-876d-0a5d77ab3a3a", "committee": "Byråd 2022-2025", "meeting_date": "2022-03-07T19:00:00+01:00", "section_type": "html_fragment", "section_title": "Underskriftsark", "case_number": "21-013699", "agenda_index": 27, "text": "Fremstilling Sagsprocedure Byrådet. Resume Elektronisk underskriftsark.", "source_path": "data/greve/raw_dagsordener/Byråd 2022-2025_2022-03-07T19:00:00+01:00_e8f78761-7b90-43a1-876d-0a5d77ab3a3a.json"}
